<TEI xmlns="http://www.tei-c.org/ns/1.0"><teiHeader/><body><text>
<note type="jyotsna" target="#hp01_001">
<lg>

</lg>

<lg>
<l>guruṃ natvā śivaṃ sākṣād brahmānandena tanyate</l>
<l>haṭhapradīpikājyotsnā yogamārgaprakāśikā</l>

<l>idānīṃtanānāṃ subodhārtham asyāḥ</l>
<l>suvijñāya gorakṣasiddhāntahārdam</l>
<l>mayā meruśāstripramukhyābhiyogāt</l>
<l>sphuṭaṃ kathyate 'tyantagūḍho 'pi bhāvaḥ</l>
</lg>



mumukṣujanahitārthaṃ rājayogadvārā kaivalyaphalāṃ haṭhapradīpikāṃ vidhitsuḥ paramakāruṇikaḥ
svātmārāmayogīndras tatpratyūhanivṛttaye haṭhayogapravartakaśrīmadādināthanamaskāralakṣaṇaṃ
maṅgalaṃ tāvad ācarati śrīādināthetyādinā. tasmai śrīādināthāya namaḥ astu ity anvayaḥ. ādiś
cāsau nāthaś ca ādināthaḥ sarveśvaraḥ śiva ity arthaḥ. śrīmān ādināthaḥ śrīādināthaḥ tasmai
śrīādināthāya. śrīśabda ādir yasya saḥ śrīādiḥ śrīādiś cāsau nāthaś ca śrīādināthaḥ tasmai
śrīādināthāya śrīnāthāya viṣṇave iti vārthaḥ.  śrīādināthāyety atra yaṇabhāvas tu api māṣaṃ
maṣaṃ kuryāc chandobhaṅgaṃ tyajed girām
iti chandovidāṃ sampradāyād uccāraṇasauṣṭhavāc ceti bodhyam. namaḥ prahvībhāvo 'stu. prārthanāyāṃ
loṭ. tasmai. kasmai ity apekṣāyāṃ āha yeneti yena ādināthena upadiṣṭā girijāyai
haṭhayogavidyā. haś ca ṭhaś ca haṭhau sūryacandrau tayor yogo haṭhayogaḥ. etena haṭhaśabdavācyayoḥ
sūryacandrākhyayoḥ prāṇāpānayor aikyalakṣaṇaḥ prāṇāyāmo haṭhayoga iti haṭhayogasya lakṣaṇaṃ
siddham. tathā coktaṃ gorakṣanāthena siddhasiddhāntapaddhatau

<lg>
<l>hakāraḥ kīrtitaḥ sūryaṣ ṭhakāraś candra ucyate</l>
<l>sūryacandramasor yogād dhaṭhayogo nigadyate</l>
</lg>



iti tatpratipādikā vidyā haṭhayogavidyā haṭhayogaśāstram iti yāvat. girijāyai ādināthakṛto haṭhavidyopadeśo mahākālayogaśāstrādau prasiddhaḥ.

prakarṣeṇa unnataḥ pronnataḥ. mantrayogahaṭhayogādīnām adharabhūmīnām uttarabhūmitvād rājayogasya
pronnatatvam. rājayogaś ca sarvavṛttinirodhalakṣaṇo 'samprajñātayogaḥ. tam icchor mumukṣor
adhirohiṇīva adhiruhyate 'nayety adhirohiṇī niḥśreṇīva vibhrājate viśeṣeṇa bhrājate śobhate. yathā
pronnatasaudham āroḍhum icchor adhirohiṇy anāyāsena saudhaprāpikā bhavati evaṃ haṭhapradīpikāpi
pronnatarājayogam āroḍhum icchor anāyāsena rājayogaprāpikā bhavatīti upamālaṅkāraḥ.
indravajrākhyaṃ vṛttam.
</note>


<note type="jyotsna" target="#hp01_002">
<lg>

</lg>

evaṃ paramagurunamaskāralakṣaṇaṃ maṅgalaṃ kṛtvā vighnabāhulye maṅgalabāhulyasyāpy apekṣitatvāt svagurunamaskārātmakaṃ maṅgalam ācarann asya granthasya viṣayaprayojanādīn
pradarśayati praṇamyeti. śrīmantaṃ guruṃ śrīguruṃ nāthaṃ śrīgurunāthaṃ
svagurum iti yāvat.  praṇamya prakarṣeṇa bhaktipūrvakaṃ natvā svātmārāmeṇa yoginā yogo 'syāstīti yena. kevalaṃ
rājayogāya kevalaṃ rājayogārthaṃ haṭhavidyopadiśyata ity anvayaḥ. haṭhavidyāyā rājayoga eva mukhyaṃ
phalaṃ na siddhaya iti kevalapadasyābhiprāyaḥ. siddhayas tv ānuṣaṅgikyaḥ. etena rājayogaphalasahito haṭhayogo 'sya granthasya viṣayaḥ. rājayogadvārā
ükaivalyaṃ cāsya phalam.  tatkāmaś cādhikārī. granthaviṣayayoḥ pratipādyapratipādakabhāvaḥ
sambandhaḥ. granthasya kaivalyasya ca prayojyaprayojakabhāvaḥ sambandhaḥ. granthābhidheyasya
saphalayogasya kaivalyasya ca sādhyasādhanabhāvaḥ sambandha ity uktam.
</note>



<note type="jyotsna" target="#hp01_003">
<lg>

</lg>

nanu mantrayogasaguṇadhyānanirguṇadhyānamudrādibhir eva rājayogasiddhau kiṃ haṭhavidyopadeśenety
āśaṅkya vyutthitacittānāṃ mantrayogādibhī rājayogāsiddher haṭhayogād eva rājayogasiddhiṃ vadan
granthaṃ pratijānīte bhrāntyeti. mantrayogādibahumatarūpe dhvānte gāḍhāndhakāre yā bhrāntir bhramas
tayā. tais tair upāyai rājayogārthaṃ pravṛttasya tatra tatra
tadalābhāt. vakṣyati ca haṭhaṃ vinā rājayogaḥ
ityādinā. tathā rājayogam ajānatāṃ na jānantīty ajānantaḥ teṣām ajānatāṃ
puṃsāṃ rājayogajñānāyeti śeṣaḥ. karotīti karaḥ kṛpāyāḥ karaḥ kṛpākaraḥ kṛpāyā ākara iti vā
tādṛśaḥ. anena haṭhapradīpikākaraṇe ajñānukampaiva
hetur ity uktam. svātmany āramate iti svātmārāmaḥ. haṭhasya haṭhayogasya pradīpikeva prakāśakatvāt
haṭhapradīpikā tām. athavā haṭha eva pradīpikā haṭhapradīpika rājayogaprakāśakatvāt tāṃ dhatte
vidhatte karotīti yāvat.

svātmārāma ity anena jñānasya saptamabhūmikāṃ prāpto brahmavidvariṣṭha ity uktam. tathā ca śrutiḥ ātmakrīḍa ātmaratiḥ kriyāvān eṣa
  brahmavidāṃ variṣṭhaḥ iti.

saptabhūmayaś coktā yogavāsiṣṭhe

<lg>
<l>jñānabhūmiḥ śubhecchākhyā prathamā samudāhṛtā</l>
<l>vicāraṇā dvitīyā syāt tṛtīyā tanumānasā</l>

<l>sattvāpattiś caturthī syāt tato 'saṃsaktināmikā</l>
<l>parārthābhāvinī ṣaṣṭhī saptamī turyagā smṛtā iti</l>
</lg>

asyārthaḥ śubhecchā ity ākhyā yasyāḥ sā śubhecchākhyā vivekavairāgyayutā
śamādipūrvikā tīvramumukṣā prathamā jñānasya bhūmiḥ bhūmikā udāhṛtā kathitā yogibhir iti śeṣaḥ.

vicāraṇā śravaṇamananātmikā dvitīyā jñānabhūmiḥ syāt.

anekārthagrāhakaṃ mano yadānekārthān parityajya sadekārthavṛttipravāhavad bhavati tadā
tanumānasaṃ yasyāṃ sā tanumānasā nididhyāsanarūpā tṛtīyā jñānabhūmiḥ syād iti śeṣaḥ.

imās tisraḥ sādhanabhūmikāḥ. āsu bhūmiṣu sādhaka ity ucyate. tisṛbhir bhūmikābhiḥ śuddhasattve
'ntaḥkaraṇe 'haṃ brahmāsmīty ākārikā aparokṣavṛttirūpā sattvāpattināmikā caturthī jñānabhūmiḥ
syāt. caturthīyaṃ phalabhūmiḥ. asyāṃ yogī brahmavid ity ucyate. iyaṃ samprajñātayogabhūmikā.

vakṣyamāṇās tisro 'samprajñātayogabhūmayaḥ. sattvāpatter anantarā sattvāpattisaṃjñikāyāṃ bhūmāv upasthitāsu siddhiṣu asaṃsaktasyāsaṃsaktināmikā
pañcamī jñānabhūmiḥ syāt. asyāṃ yogī svayam eva vyuttiṣṭhate. etāṃ bhūmiṃ
prāpto brahmavidvara ity ucyate.

parabrahmātiriktam arthaṃ na bhāvayati yasyāṃ sā parārthābhāvinī ṣaṣṭhī jñānabhūmiḥ syāt. asyāṃ
yogī paraprabodhita eva vyutthito bhavati. etāṃ prāpto brahmavidvarīyān ity
ucyate.

turyagā nāma saptamī bhūmiḥ smṛtā. asyāṃ yogī svataḥ parato vā na
vyutthānaṃ prāpnoti. etāṃ prāpto brahmavidvariṣṭha ity ucyate.

tatra pramāṇabhūtā śrutir atraivoktā pūrvam. ayam eva jīvanmukta ity ucyate sa evātra
svātmārāmapadenokta ity alaṃ bahūktena.
</note>



<note type="jyotsna" target="#hp01_004">
<lg>
<l> (1.4)</l>
</lg>

mahatsevitatvād dhaṭhavidyāṃ praśaṃsan svasyāpi mahatsakāśād dhaṭhavidyālābhād gauravaṃ
dyotayati haṭhavidyāṃ hīti. hīti prasiddham. matsyendraś ca gorakṣaś ca tau ādyau yeṣāṃ te
matsyendragorakṣādyāḥ ādyaśabdena jālandharanāthabhartṛharigopīcandaprabhrtayo grāhyāḥ. te
haṭhavidyāṃ haṭhayogavidyāṃ vijānate viśeṣeṇa sādhanalakṣaṇabhedaphalair jānantīty arthaḥ.

svātmārāmaḥ svātmārāmanāmā. athavāśabdaḥ samuccaye. yogī yogavān tatprasādataḥ gorakṣaprasādāj
jānīta ity anvayaḥ. paramamahatā brahmaṇāpīyaṃ vidyā sevitety atra yogiyājñavalkyasmṛtiḥ

<lg>
<l>hiraṇyagarbho yogasya vaktā nānyaḥ purātanaḥ</l>
</lg>

vaktṛtvaṃ ca mānasavyāpārapūrvakaṃ bhavatīti mānaso vyāpāro 'rthād āgamaḥ. tathā ca śrutiḥ yan manasā dhyāyati tad vācā vadati
iti. bhagavateyaṃ vidyā bhāgavatān uddhavādīn praty uktā. śivas tu yogī prasiddha eva. evaṃ ca sarvottamair
brahmaviṣṇuśivaiḥ seviteyaṃ vidyā.  na ca brahmasūtrakṛtā vyāsena yogo nirākṛta iti
śaṅkanīyam. prakṛtisvātantryacidbhedāṃśamātrasya nirākaraṇāt na tu
bhāvanāviśeṣarūpayogasya. bhāvanāyāś ca sarvasaṃmatatvāt tāṃ vinā sukhasyāpy
asambhavāt. tathoktaṃ bhagavadgītāsu iti

<lg>
<l>nāsti buddhir ayuktasya na cāyuktasya bhāvanā</l>
<l>na cābhāvayataḥ śāntir aśāntasya kutaḥ sukham</l>
</lg>

nārāyaṇatīrthair apy uktam

<lg>
<l>svātantryasatyatvamukhaṃ pradhāne</l>
<l>  satyaṃ ca cidbhedam abhedavākyaiḥ</l>
<l>vyāso nirācaṣṭa na bhāvanākhyaṃ</l>
<l>yogaṃ svayaṃ nirmitabrahmasūtraiḥ</l>

<l>api cātmapradaṃ yogaṃ vyākaron matimān svayam</l>
<l>bhāṣyādiṣu tatas tatrāpy ācāryapramukhair mataḥ</l>
<l>mato yogo bhagavatā gītāyām adhiko 'nyataḥ</l>
<l>kṛtaḥ śukādibhis tasmād atra santo 'tisādarāḥ</l>

<l>iti</l>

<l>vedeṣu yajñeṣu tapaḥsu caiva</l>
<l>dāneṣu yat puṇyaphalaṃ pradiṣṭam</l>
<l>atyeti tat sarvam idaṃ viditvā</l>
<l>yogī paraṃ sthānam upaiti cādyam</l>
</lg>

iti bhagavadukteḥ. kiṃ bahunā jijñāsur api yogasya śabdabrahmātivartate iti
vadatā bhagavatā yogajijñāsor apy autkṛṣṭyaṃ varṇitaṃ kim uta yoginaḥ. nāradādibhaktaśreṣṭhair
yājñavalkyādijñānimukhyaiś cāsyāḥ sevanād bhaktajñāninām apy aviruddhety uparamyate.
</note>



<note type="jyotsna" target="#hp01_005">
<lg>

</lg>

haṭhayoge pravṛttiṃ janayituṃ haṭhavidyayā prāptaiśvaryān siddhān āha śrīādināthetyādinā.
ādināthaḥ śivaḥ sarveṣāṃ nāthānāṃ prathamo nāthaḥ. tato nāthasampradāyaḥ pravṛtta iti
nāthasampradāyino vadanti.

matsyendrākhyaś cādināthaśiṣyaḥ. atraivaṃ kiṃvadantī. kadācid ādināthaḥ kasmiṃścid dvīpe sthitaḥ
tatra vijanam iti matvā girijāyai yogam upadiṣṭavān. tīrasamīpanīrasthaḥ kaścana matsyas taṃ yogopadeśaṃ śrutvā ekāgracitto niścalakāyo 'vatasthe. taṃ tādṛśaṃ
dṛṣṭvānena yogaḥ śrutaḥ iti taṃ matvā kṛpālur ādinātho jalena prokṣitavān. sa ca prokṣaṇamātrād
divyakāyo matsyendraḥ siddho 'bhūt.  tam eva matsyendranātha iti vadanti.

śābaranāmā kaścit siddhaḥ. ānandabhairavanāmānyaḥ. eteṣām itaretaradvandvaḥ. chinnahastapādaṃ
puruṣaṃ hindusthānabhāṣāyāṃ cauraṅgīti vadanti. kadācid ādināthāl labdhayogasya bhuvaṃ paryaṭato
matsyendranāthasya kṛpāvalokanamātrāt kutracid araṇye sthitaś cauraṅgy aṅkuritahastapādo babhūva.
sa ca tatkṛpayā sañjātahastapādo 'ham iti matvā tatpādayoḥ praṇipatya
mamānugrahaṃ kurv iti prārthitavān. matsyendro 'pi tam anugṛhītavān. tasyānugrahāc cauraṅgīti
prasiddhaḥ siddhaḥ so 'bhūt.

mīno mīnanāthaḥ gorakṣo gorakṣanāthaḥ virūpākṣanāmā bileśayanāmā ca. cauraṅgīprabhṛtīnāṃ
dvandvasamāsaḥ.
</note>



<note type="jyotsna" target="#hp01_006">
<lg>

</lg>

manthāna iti. manthānaḥ bhairavaḥ. yogīti manthānaprabhṛtīnāṃ sarveṣāṃ viśeṣaṇam.
</note>



<note type="jyotsna" target="#hp01_007">
<lg>

</lg>

kānerīti. kākacaṇḍīśvara ity āhvayo nāma yasya sa tathā. anye spaṣṭāḥ.
</note>


<note type="jyotsna" target="#hp01_008">
<lg>
<l>  </l>
</lg>

allama iti. tathāśabdaḥ samuccaye.
</note>

<note type="jyotsna" target="#hp01_009">
<lg>

</lg>

iti pūrvoktā ādayo yeṣāṃ te tathā. ādiśabdena tārānāthādayo grāhyāḥ. mahāntaś ca te siddhāś ca
apratihataiśvaryā ity arthaḥ. haṭhayogasya prabhāvāt sāmarthyād iti haṭhayogaprabhāvataḥ.
pañcamyās tasil. kālo mṛtyus tasya daṇḍanaṃ daṇḍaḥ dehaprāṇaviyogānukūlo vyāpāraḥ taṃ
khaṇḍayitvā chittvā mṛtyuṃ jitvety arthaḥ. brahmāṇḍe brahmāṇḍamadhye vicaranti
viśeṣeṇāvyāhatagatyā carantīty arthaḥ. tad uktaṃ bhāgavate

<lg>
<l>yogeśvarāṇāṃ gatim āhur antar</l>
<l>bahistrilokyāḥ pavanāntarātmanām  iti.</l>


</lg>
</note>


<note type="jyotsna" target="#hp01_010">
<lg>

</lg>

haṭhasyāśeṣatāpanāśakatvam aśeṣayogasādhakatvaṃ ca maṭhakamaṭharūpakeṇāha aśeṣeti. aśeṣāḥ
ādhyātmikādhibhautikādhidaivikabhedena trividhāḥ. tatrādhyātmikaṃ dvividham śārīraṃ mānasaṃ ca.
tatra śārīraṃ duḥkhaṃ vyādhijaṃ mānasaṃ duḥkhaṃ kāmādijam. ādhibhautikaṃ
vyāghrasarpādijanitam. ādhidaivikaṃ grahādijanitam. te ca te tāpāś ca tais taptānāṃ santaptānāṃ
puṃsāṃ haṭho haṭhayogaḥ. samyag āśrīyata iti samāśrayaḥ āśrayabhūto maṭhaḥ maṭha eva. tathā haṭhaḥ
aśeṣayogayuktānāṃ aśeṣayogayuktāḥ mantrayogakarmayogādiyuktās teṣām ādhārabhūtaḥ kamaṭhaḥ. evaṃ trividhatāpataptānāṃ
  puṃsām āśrayo haṭhaḥ. yathā ca viśvādhāraḥ kamaṭha evaṃ
  nikhilayoginām ādhāro haṭha ity arthaḥ.
</note>



<note type="jyotsna" target="#hp01_011">
<lg>

</lg>

athākhilavidyāpekṣayā haṭhavidyāyā atigopyatvam āha haṭhavidyeti. siddhim aṇimādyaiśvaryam icchatā.
yad vā siddhiṃ kaivalyasiddhim icchatā vāñchatā yoginā haṭhavidyā haṭhayogavidyā param atyantaṃ
gopyā gopanīyā gopanārhāstīti. tatra hetum āha yato guptā haṭhavidyā
vīryavatī bhavet apratihataiśvaryajananasamarthā syāt. kaivalyajananasamarthā
kaivalyasiddhijananasamarthā vā syāt.  prakāśitā prasiddhiṃ gamitā tu
nirvīryā. dīrghakālasevitāpi apratihataiśvaryajananāsamarthā kaivalyasiddhijananāsamarthā vā
syāt. atha yogādhikārī

<lg>
<l>  jitākṣāya śāntāya saktāya muktau</l>
<l>  vihīnāya doṣair asaktāya bhuktau</l>
<l>  ahīnāya doṣetarair uktakartre</l>
<l>  pradeyo na deyo haṭhaś cetarasmai</l>
</lg>

yājñavalkyaḥ

<lg>
<l>vidhyuktakarmasaṃyuktaḥ kāmasaṅkalpavarjitaḥ</l>
<l>yamaiś ca niyamair yuktaḥ sarvasaṅgavivarjitaḥ</l>
<l>kṛtavidyo jitakrodhaḥ satyadharmaparāyaṇaḥ</l>
<l>guruśuśrūṣaṇarataḥ pitṛmātṛparāyaṇaḥ</l>
<l>svāśramasthaḥ sadācāro vidvadbhiś ca suśikṣitaḥ</l>
</lg>

iti. śiśnodararatāyaiva na deyaṃ veṣadhāriṇe iti kutracit. atra yogacintāmaṇikārāḥ yady api

<lg>
<l>brāhmaṇakṣatriyaviśāṃ strīśūdrāṇāṃ ca pāvanam</l>
<l>śāntaye karmaṇām anyad yogān nāsti vimuktaye</l>
</lg>

ityādipurāṇavākyeṣu prāṇimātrasya yoge 'dhikāra upalabhyate tathāpi mokṣarūpaphalavati yoge
viraktasyaivādhikāra ucitaḥ. tathā ca vāyusaṃhitāyāṃ

<lg>
<l>dṛṣṭe tathānuśravike viraktaṃ viṣaye manaḥ</l>
<l>yasya tasyādhikāro 'smin yoge nānyasya kasyacit</l>
</lg>

sureśvarācāryāḥ

<lg>
<l>ihāmutraviraktasya saṃsāraṃ prajihāsataḥ</l>
<l>jijñāsor eva kasyāpi yoge 'sminn adhikāritā</l>
</lg>

ity āhuḥ. vṛddhair apy uktam—

<lg>
<l>naitad deyaṃ durvinītāya jātu</l>
<l>jñānaṃ guptaṃ tad dhi samyak phalāya</l>
<l>asthāne hi sthāpyamānaiva vācāṃ</l>
<l>devī kopān nirdahen no 'cirāya</l>
</lg>
</note>

iti.



<note type="jyotsna" target="#hp01_012">
<lg>

</lg>

atha haṭhābhyāsayogyaṃ deśam āha sārdhena surājya iti. rājñaḥ karma bhāvo vā rājyaṃ tac chobhanaṃ
yasmin sa surājyas tasmin surājye. yathā rājā tathā prajāḥ iti mahadukteḥ. rājñaḥ śobhanatvāt
prajānām api śobhanatvaṃ sūcitam. dhārmike dharmavati anena haṭhābhyāsino 'nukūlāhārādilābhaḥ sūcitaḥ. subhikṣa ity anenānāyāsena
tallābhaḥ sūcitaḥ. nirupadrave cauravyāghrādyupadravarahite. etena deśasya dīrghakālavāsayogyatā
sūcitā. dhanuṣaḥ pramāṇaṃ dhanuḥpramāṇaṃ caturhastamātraṃ tatparyantam. śilāgnijalavarjite śilā
prastaraḥ agnir vahniḥ jalaṃ toyaṃ tair varjite rahite.  yatrāsanaṃ tataś caturhastamātre
śilāgnijalāni na syur ity arthaḥ. tena śītoṣṇādivikārābhāvaḥ
sūcitaḥ. ekānte vijane. anena janasamāgamābhāvāt kalahavārtādyabhāvaḥ
sūcitaḥ. janasaṃmarde tu kalahādikaṃ syād eva. tad uktaṃ bhāgavate

<lg>
<l>  vāse bahūnāṃ kalaho bhaved vārtā dvayor api</l>
</lg>

iti. tādṛśe maṭhikāmadhye.  alpo maṭho maṭhikā alpīyasi kan. tasyāḥ madhye haṭhayoginā haṭhābhyāsī
yogī haṭhayogī tena.  śākapārthivādivat samāsaḥ. sthātavyaṃ sthātuṃ yogyam. maṭhikāmadhye ity anena
śītātapādijanitakleśābhāvaḥ sūcitaḥ. atra yuktāhāravihārasya
haṭhayogasya siddhaye ity ardhaṃ kenacit kṣiptatvān na vyākhyātam. mūlaślokānām evātra
vyākhyānam. evam agre 'pi ye mayā na vyākhyātā ślokā haṭhapradīpikāyām upalabhyeran te sarve kṣiptā
iti boddhavyam.
</note>


<note type="jyotsna" target="#hp01_013">
<lg>

</lg>

atha maṭhalakṣaṇam āha alpadvāram iti. alpaṃ dvāram iti
yasmin tat tādṛśam. randhro gavākṣādiḥ garto nimnapradeśaḥ vivaro mūṣakāhibilaṃ te na santi yasmin tat tādṛśam. atyuccaṃ ca tan nīcaṃ cātyuccanīcaṃ tac ca tad
āyataṃ cātyuccanīcāyataṃ viśeṣaṇaṃ viśeṣyeṇa bahulam ity atra
bahulagrahaṇād viśeṣaṇānāṃ karmadhārayaḥ.

nanūccanīcāyataśabdānāṃ bhinnārthakānāṃ kathaṃ karmadhārayaḥ. tatpuruṣaḥ samānādhikaraṇaḥ
karmadhārayaḥ iti tallakṣaṇād iti cen na. maṭhe teṣāṃ
sāmānādhikaraṇyāsambhavāt. na cātyuccanīcāyataṃ
nātyuccanīcāyataṃ. naśabdena samāsān nalopābhāvaḥ. neti pṛthakpadaṃ vā. na
atyucce ārohaṇe śramaḥ syād atinīce 'varohaṇe śramo bhavet. atyāyate dūraṃ dṛṣṭir gacchet
tannirākaraṇārtham uktaṃ nātyuccanīcāyatanam iti. samyak samīcīnatayā gomayena
gopurīṣeṇa sāndraṃ yathā bhavati tathā liptam. amalaṃ
nirmalam. niḥśesā nikhilā ye jantavo maśakamatkuṇādyās tair ujjhitam tyaktaṃ rahitam.

bāhye maṭhād bahiḥpradeśe. maṇḍapaḥ śālāviśeṣaḥ vediḥ pariṣkṛtā bhūmiḥ kūpo jalāśayaviśeṣaḥ.  tai
ruciraṃ ramaṇīyam. prākāreṇa varaṇena samyag veṣṭitaṃ parito bhittiyuktam ity arthaḥ.  haṭhābhyāsibhiḥ haṭhayogābhyasanaśīlaiḥ
siddhaiḥ. idaṃ pūrvoktam alpadvārādikaṃ yogamaṭhasya lakṣaṇaṃ svarūpaṃ proktaṃ kathitam.



nandikeśvarapurāṇe tv evaṃ maṭhalakṣaṇam uktam

<lg>
<l>mandiraṃ ramyavinyāsaṃ manojñaṃ gandhavāsitam</l>
<l>dhūpāmodādisurabhi kusumotkaramaṇḍitam</l>
<l>munitīrthanadīvṛkṣapadminīśailaśobhitam</l>
<l>citrakarmanibaddhaṃ ca citrabhedavicitritam</l>
<l>kuryād yogagṛhaṃ dhīmān suramyaṃ śubhavartmanā</l>
<l>dṛṣṭvā citragatāṃś chāntān munīn yāti manaḥ śamam</l>
<l>siddhān dṛṣṭvā citragatān matir abhyudyame bhavet</l>
<l>madhye yogagṛhasyātha likhet saṃsāramaṇḍalam</l>
<l>śmaśānaṃ ca mahāghoraṃ narakāṃś ca likhet kvacit</l>
<l>tān dṛṣṭvā bhīṣaṇākārān saṃsāre sāravarjite</l>
<l>anavasādo bhavati yogī siddhyabhilāṣukaḥ</l>
<l>paśyaṃś ca vyādhitān jantūn natān mattāṃś caladvraṇāt</l>
</lg>
</note>


<note type="jyotsna" target="#hp01_014">
<lg>

</lg>

maṭhalakṣaṇam uktvā maṭhe yat kartavyaṃ tad āha evaṃvidha iti. evaṃ pūrvoktā vidhā prakāro yasya
sa tathā pūrvoktalakṣaṇa ity arthaḥ. tasmin sthitvā sthitiṃ kṛtvā sarvā yāś cintās tābhir viśeṣeṇa
varjito rahito 'śeṣacintārahitaḥ. guruṇopadiṣṭo yo mārgaḥ haṭhābhyāsaprakārarūpas tena sadā nityaṃ
yogam evābhyaset. evaśabdenābhyāsāntarasya yoge vighnakaratvaṃ sūcitam. gurūpadiṣṭamārgeṇety anena
gurūpadeśaṃ vinā yogo na sidhyatīti sūcitam. tad uktaṃ yogabīje

<lg>
<l>marujjayo yasya siddhas taṃ seveta guruṃ sadā</l>
<l>guruvaktraprasādena kuryāt prāṇajayaṃ budhaḥ</l>
</lg>

rājayoge

<lg>
<l>vedāntatarkoktibhir āgamaiś ca</l>
<l>nānāvidhaiḥ śāstrakadambakaiś ca</l>
<l>dhyānādibhiḥ satkaraṇair na gamyaś</l>
<l>cintāmaṇir hy ekaguruṃ vihāya</l>
</lg>

skandapurāṇe

<lg>
<l>ācāryād yogasarvasvam avāpya sthiradhīḥ svayam</l>
<l>yathoktaṃ labhate tena prāpnoty api ca nirvṛtim</l>
</lg>

sureśvarācāryaḥ

<lg>
<l>guruprasādāl labhate yogam aṣṭāṅgasaṃyutam</l>
<l>śivaprasādāl labhate yogasiddhiṃ ca śāśvatīm</l>
</lg>

śrutiś ca

<lg>
<l>yasya deve parā bhaktir yathā deve tathā gurau</l>
<l>tasyaite kathitā hy arthāḥ prakāśante mahātmanaḥ</l>
</lg>

iti. ācāryavān puruṣo veda iti ca.
</note>

<note type="jyotsna" target="#hp01_015">
<lg>

</lg>

atha yogābhyāsapratibandhakān āha atyāhāra iti. atiśayita āhāro 'tyāhāraḥ
kṣudhāpekṣayādhikabhojanam. prayāsaḥ śramajananānukūlo vyāpāraḥ. prakṛṣṭo jalpaḥ prajalpo
bahubhāṣaṇam. śītodakena prātaḥsnānanaktabhojanaphalāhārādirūpaniyamasya
grahaṇaṃ niyamagrahaḥ.  janānāṃ saṅgo janasaṅgaḥ kāmādijanakatvāt. lolasya bhāvaḥ laulyaṃ
cāñcalyam. ṣaḍbhir atyāhārādibhiḥ abhyāsapratibandhād yogo vinaśyati viśeṣeṇa naśyati.
</note>


<note type="jyotsna" target="#hp01_016">
<lg>

</lg>

atha yogasiddhikarān āha utsāhād iti. viṣayapravaṇam cittaṃ nirotsyāmy evety udyamam utsāhaḥ.  sādhyatvāsādhyatve aparibhāvya sahasā pravṛttiḥ
sāhasam. yāvajjīvanaṃ setsyaty evety akhedo dhairyam. viṣayā mṛgatṛṣṇājalavad asantaḥ brahmaiva
satyam iti vāstavikaṃ jñānaṃ tattvajñānaṃ yogāṅgānāṃ
vāstavikaṃ jñānaṃ vā. śāstraguruvākyeṣu viśvāso niścayaḥ śraddheti yāvat. janānāṃ
yogābhyāsapratikūlānāṃ yaḥ saṅgas tasya parityāgāt. ṣaḍbhir
ebhir yogaḥ prakarṣeṇāvilambena siddhyatīty arthaḥ.








</note>



<note type="jyotsna" target="#hp01_017">
<lg>

</lg>

ādāv āsanakathane saṅgatiṃ sāmānyatas tatphalaṃ cāha haṭhasyeti. haṭhasya

<lg>
<l>āsanaṃ kumbhakaṃ citraṃ mudrākhyaṃ karaṇaṃ tathā</l>
<l>atha nādānusandhānam</l>
</lg>

iti vakṣyamāṇāni catvāry aṅgāni. pratyāhārādisamādhyantānāṃ nādānusandhāne 'ntarbhāvaḥ. tanmadhye
āsanasya prathamāṅgatvāt pūrvam āsanam ucyate iti sambandhaḥ.

tad āsanaṃ sthairyaṃ dehasya manasaś ca
cāñcalyarūparajodharmanāśakatvena sthiratāṃ kuryāt. āsanena rajo hanti iti vākyāt. ārogyaṃ
cittavikṣepakarogābhāvaḥ. rogasya cittavikṣepakatvam uktaṃ
pātañjalasūtre vyādhistyānasaṃśayapramādālasyāviratibhrāntidarśanālabdhabhūmikatvānavasthitatvāni
cittavikṣepās te 'ntarāyāḥ iti. aṅgānāṃ lāghavaṃ laghutvam.
gauravarūpatamodharmanāśakatvam apy etenoktam. cakārāt kṣudvṛddhyādikam api bodhyam.
</note>

<note type="jyotsna" target="#hp01_018">
<lg>

</lg>

vasiṣṭhādisaṃmatāsanamadhye śreṣṭhāni mayocyanta ity āha vasiṣṭhādyair iti. vasiṣṭha ādyo yeṣāṃ
yājñavalkyādīnāṃ tair munibhir mananaśīlaiḥ. cakārān mantrādiparaiḥ. matsyendra ādyo yeṣāṃ
jālandharanāthādīnāṃ taiḥ. yogibhiḥ haṭhābhyāsibhiḥ. cakārān
mudrādiparaiḥ. aṅgīkṛtāni caturaśīty āsanāni tanmadhye kānicit śreṣṭhāni mayā kathyante. yady apy
ubhayor api mananahaṭhābhyāsau stas tathāpi vasiṣṭhādīnāṃ mananaṃ mukhyaṃ matsyendrādīnāṃ
haṭhābhyāso mukhya iti pṛthag grahaṇam.
</note>



<note type="jyotsna" target="#hp01_019">
<lg>

</lg>

tatra sukaratvāt prathamaṃ svastikāsanam āha jānūrvor iti. jānu ca ūruś ca. atra jānuśabdena
jānusaṃnihito jaṅghāpradeśo grāhyaḥ. jaṅghorvor iti pāṭhas tu sādhīyān. tayor antare madhye ubhe
pādayos tale talapradeśau kṛtvā ṛjukāyaḥ samakāyaḥ yatra samāsīno bhavet tad āsanaṃ svastikaṃ
svastikākhyaṃ pracakṣate vadanti. yogina iti śeṣaḥ. śrīdhareṇoktam

<lg>
<l>ūrujaṅghāntar ādhāya prapade jānumadhyage</l>
<l>yogino yad avasthānaṃ svastikaṃ tad vidur budhāḥ iti</l>
</lg>
</note>



<note type="jyotsna" target="#hp01_020">
<lg>

</lg>

gomukhāsanam āha savya iti. savye vāme pṛṣṭhasya pārśve sampradāyāt kaṭer adhobhāge dakṣiṇaṃ
gulphaṃ nitarāṃ yojayet. dakṣiṇe 'pi pṛṣṭhapārśve tathā savyavat savyaṃ gulphaṃ niyojayet.
gomukhasyākṛtir iva ākṛtir yasya tat tādṛśaṃ gomukhaṃ gomukhasaṃjñakam āsanaṃ bhavet.
</note>


<note type="jyotsna" target="#hp01_021">
<lg>

</lg>

vīrāsanam āha ekam iti. ekaṃ dakṣiṇaṃ pādam. tathā pādapūraṇe. ekasmin vāmoruṇi sthiraṃ vinyaset.  itarasmin vāme pāde ūruṃ
dakṣiṇaṃ vinyaset. tad vīrāsanam itīritaṃ kathitam.
</note>


<note type="jyotsna" target="#hp01_022">
<lg>

</lg>

kūrmāsanam āha gudam iti. gulphābhyāṃ gudaṃ nirudhya niyamya vyutkrameṇa
yatra samyag āhitaḥ sthito bhavet etat kūrmāsanaṃ bhavet iti yogavido vidur ity anvayaḥ.
</note>


<note type="jyotsna" target="#hp01_023">
<lg>

</lg>

kukkuṭāsanam āha padmāsanaṃ tv iti. padmāsanaṃ tu ūrvor upari uttānacaraṇasthāpanarūpaṃ samyak
sthāpayitvā. jānupadena jānusaṃnihito jaṅghāpradeśaḥ. tac ca ūruś ca jānūr tayor antare madhye
karau niveśya bhūmau saṃsthāpya. karāv ity atrāpi sambadhyate. vyomasthaṃ khasthaṃ padmāsanasadṛśaṃ
yat tat kukkuṭāsanam.
</note>

<note type="jyotsna" target="#hp01_024">
<lg>

</lg>

uttānakūrmāsanam āha kukkuṭāsaneti. kukkuṭāsanasya yo bandhaḥ pūrvaślokoktas tasmin sthitaḥ
dorbhyāṃ bāhubhyāṃ kandharāṃ grīvāṃ sambadhya kūrmavad uttāno yasmin bhaved etad āsanam
uttānakūrmakaṃm nāma.
</note>


<note type="jyotsna" target="#hp01_025">
<lg>

</lg>

dhanurāsanam āha pādāṅguṣṭhau tv iti. pāṇibhyāṃ pādayor aṅguṣṭhau gṛhītvā śravaṇāvadhi
karṇaparyantaṃ dhanuṣa ākarṣaṇaṃ yathā bhavati tathā kuryāt. gṛhītāṅguṣṭham ekaṃ pāṇiṃ prasāritaṃ
kṛtvā gṛhītāṅguṣṭham itaraṃ pāṇiṃ karṇaparyantam ākuñcitaṃ kuryād ity
arthaḥ. etad dhanurāsanam ucyate.
</note>


<note type="jyotsna" target="#hp01_026">
<lg>

</lg>

matyendrāsanam āha vāmorumūleti. vāmorumūle 'rpitaḥ sthāpito yo dakṣapādaḥ taṃ sampradāyāt
pṛṣṭhatogatavāmapāṇinā gulphasyoparibhāge pragṛhya. jānoḥ dakṣiṇapādajānoḥ bahiḥpradeśe veṣṭito yo vāmapādaḥ taṃ vāmapādajānoḥ bahir veṣṭitadakṣiṇapāṇinā
aṅguṣṭhe pragṛhya. parivartitāṅgaḥ vāmabhāgena pṛṣṭhatomukhaṃ yathā syād evaṃ parivartitaṃ
parāvartitam  aṅgaṃ yena sa tathā
tādṛśo yatra tiṣṭhet sthitiṃ kuryāt tad āsanaṃ matysendranāthenoditam kathitaṃ syāt. taduditatvāt
tannāmakam eva vadanti. evaṃ dakṣorumūlārpitavāmapādaṃ pṛṣṭhatogatadakṣiṇapāṇinā pragṛhya vāmajānor
bahirveṣṭitadakṣapādaṃ dakṣiṇapādajānoḥ bahirveṣṭitavāmapāṇinā pragṛhya dakṣabhāgena pṛṣṭhatomukhaṃ
yathā syād evaṃ parivartitāṅgaś cābhyaset.
</note>


<note type="jyotsna" target="#hp01_027">
<lg>

</lg>

matsyendrāsanasya phalam āha matsyendreti. pracaṇḍaṃ duḥsahaṃ yat rujāṃ rogāṇāṃ maṇḍalaṃ samūhaḥ
tasya khaṇḍane chedane 'stram astram iva tādṛśaṃ matsyendrapīṭhaṃ matsyendrāsanam. abhyāsataḥ
pratyahamāvartanarūpād abhyāsāt puṃsāṃ jaṭharasya jaṭharāgneḥ prakṛṣṭāṃ dīptiṃ vṛddhim dadāti.  tathā kuṇḍalinyā ādhāraśakteḥ prabodhaṃ nidrābhāvaṃ tathā
candrasya tālunaḥ uparibhāge sthitasya nityaṃ kṣarataḥ sthiratvaṃ kṣaraṇābhāvaṃ ca dadātīty arthaḥ.
</note>


<note type="jyotsna" target="#hp01_028">
<lg>

</lg>

paścimatānāsanam āha prasāryeti. bhuvi bhūmau daṇḍasya rūpam iva rūpaṃ yayos tau daṇḍākārau
śliṣṭagulphau prasārya prasāritaṃ kṛtvā. dorbhyām
ākuñcitatarjanībhyāṃ bhujābhyāṃ padoḥ pādayoś cāgre agrabhāgau
tayor dvitayaṃ dvayam aṅguṣṭhapradeśayugmaṃ balād ākarṣaṇapūrvakaṃ yathā jānvadhobhāgasya bhūmer
utthānaṃ na syāt tathā gṛhītvā. jānor uparinyasto lalāṭadeśo yena
tādṛśo yatra vaset. idaṃ paścimatānanāmakam āsanam āhuḥ.
</note>



<note type="jyotsna" target="#hp01_029">
<lg>

</lg>

atha tatphalam itīti. iti pūrvoktam āsaneṣv 'py agryaṃ mukhyaṃ paścimatānam pavanaṃ prāṇaṃ
paścimavāhinaṃ paścimena paścimamārgeṇa suṣumnāmārgeṇa vahatīti paścimavāhī taṃ tādṛśaṃ karoti.
jaṭharānalasya jaṭhare yo 'nalo 'gnis tasyodayaṃ vṛddhiṃ kuryāt. udare madhyapradeśe kārśyaṃ
kṛśatvaṃ kuryāt. arogatām ārogyaṃ cakārān nāḍīvalanādisāmyaṃ kuryāt.
</note>


<note type="jyotsna" target="#hp01_030">
<lg>

</lg>

atha māyūrāsanam āha dharām iti. karadvayena karayor dvayaṃ yugmaṃ tena dharām bhūmim avaṣṭabhya
avalambya prasāritāṅgulī bhūmisaṃlagnatalau saṃnnihitau karau kṛtvety arthaḥ. tasya karadvayasya
kūrparayoḥ bhujamadhyasandhibhāgayoḥ sthāpite dhṛte nābheḥ pārśve pārśvabhāgau yena sa uccāsana uccam unnatam āsanaṃ yasyaitādṛśaḥ. khe śūnye daṇḍavad daṇḍena tulyam
utthita ūrdhvaṃ sthito yatra bhavati tan māyūram mayūrasyedaṃ tatsambandhitvāt tannāmakaṃ
pravadanti. yogina iti śeṣaḥ.
</note>


<note type="jyotsna" target="#hp01_031">
<lg>

</lg>

mayūrāsanaguṇān āha haratīti. gulmo rogaviśeṣaḥ udaraṃ jalodaraṃ te ādinī yeṣāṃ plīhādīnāṃ te tathā
tān sakalarogān sakalā ye rogās tān āśu jhaṭiti harati nāśayati. śrīmayūram āsanam iti sarvatra
sambadhyate. doṣān vātapittakaphān ālasyādīṃś cābhibhavati tiraskaroti. bahv atiśayitaṃ kadaśanaṃ kadannaṃ yad bhuktaṃ tad aśeṣaṃ samastaṃ bhasmakuryāt pācayed ity arthaḥ. jaṭharāgniṃ jaṭharānalaṃ janayati
prādurbhāvayati. kālakūṭam viṣaṃ kālakūṭaśabdo 'tra kālakūṭavad apakārakānnaparaḥ taṃ jārayet
jīrṇaṃ kuryāt pācayed ity arthaḥ.
</note>


<note type="jyotsna" target="#hp01_032">
<lg>

</lg>

śavāsanam āhārdhena uttānam iti. śavena mṛtaśarīreṇa tulyaṃ śavavad uttānaṃ
bhūmisaṃlagnaṃ pṛṣṭhaṃ yathā syāt tathā śayanaṃ nidrāyām iva
saṃniveśo yat tac chavāsanaṃ. śavākhyam āsanam.  śavāsanaprayojanam āha uttarārdhena. śavāsanaṃ
śrāntiharaṃ śrāntiṃ haṭhābhyāsaśramaṃ haratīti śrāntiharaṃ. cittasya viśrāntir viśrāmas tasyāḥ
kārakam.
</note>

<note type="jyotsna" target="#hp01_033">
<lg>

</lg>

vakṣyamāṇāsanacatuṣṭayasya śreṣṭhatvaṃ vadann āha caturaśītīti. śiveneśvareṇa
caturadhikāśītisaṅkhyākāny āsanāni kathitāni. cakārāc caturaśītilakṣāṇi ca. tad uktaṃ
gorakṣanāthena

<lg>
<l>āsanāni ca tāvanti yāvantyo jīvajātayaḥ</l>
<l>eteṣām akhilān bhedān vijānāti maheśvaraḥ</l>
<l>caturāśītilakṣāṇi ekaikaṃ samudāhṛtam</l>
<l>tataḥ śivena pīṭhānāṃ ṣoḍaśonaṃ śataṃ kṛtam iti.</l>
</lg>

tebhyaḥ śivoktacaturaśītilakṣāsanānāṃ madhye praśastāni yāni caturaśīty āsanāni tebhya ādāya
gṛhītvā sārabhūtaṃ śreṣṭhabhūtaṃ catuṣkam ahaṃ bravīmīty anvayaḥ.
</note>

<note type="jyotsna" target="#hp01_035">
<lg>

</lg>

tad eva catuṣkaṃ nāmnā nirdiśati siddham iti. siddhaṃ siddhāsanaṃ padmaṃ padmāsanaṃ siṃhaṃ
siṃhāsanaṃ bhadraṃ bhadrāsanaṃ ca iti catuṣṭayam śreṣṭham atiśayena praśasyam. tatrāpi catuṣṭaye
sukhe sukhakare siddhāsane sadā tiṣṭhet etena siddhāsanaṃ catuṣṭaye 'py utkṛṣṭam iti sūcitam.
</note>


<note type="jyotsna" target="#hp01_035">
<lg>

</lg>

āsanacatuṣṭaye 'py utkṛṣṭatvāt prathamaṃ siddhāsanam āha
yonisthānakam iti. yonisthānam eva yonisthānakam svārthe kapratyayaḥ. gudopasthayor
madhyapradeśo yonisthānaṃ
tat. aṅghrir vāmaś caraṇas tasya mūlena pārṣṇibhāgena ghaṭitaṃ saṃlagnaṃ kṛtvā. athānantaram ekam
pādaṃ dakṣiṇaṃ pādaṃ meḍhre indriyasyoparibhāge dṛḍhaṃ yathā syāt tathā
vinyaset. hṛdaye hṛdayasamīpe hanuṃ cibukaṃ susthiram samyaksthiraṃ kṛtvā hanuhṛdayayoś
caturaṅgulam antaraṃ yathā bhavati tathā kṛtveti rahasyam. saṃyamitāni viṣayebhyaḥ parāvṛttāni
indriyāṇi yena sa tathā. acalā yā dṛk dṛṣṭis tayā bhruvor antaraṃ madhyaṃ paśyet. hi prasiddhaṃ
mokṣasya yat kapāṭaṃ pratibandhakaṃ tasya bhedaṃ nāśaṃ janayatīti tādṛśam. siddhānāṃ yoginām. āste
'tra āsyate 'neneti vā āsanaṃ siddhāsananāmakam idaṃ bhaved ity arthaḥ.
</note>

<note type="jyotsna" target="#hp01_036">
<lg>

</lg>

matsyendrasammataṃ siddhāsanam uktvānyasaṃmataṃ vaktum āha matāntare tv iti. tad eva darśayati
meḍhrād iti. meḍhrād upasthād upary ūrdhvabhāge savyaṃ
vāmagulphaṃ vinyasya tathā savyavad upari
savyapādasyopari na tu savyagulphasya. gulphāntaraṃ dakṣiṇagulphaṃ ca nikṣipya vased iti
śeṣaḥ. idaṃ siddhāsanam matāntarābhimataṃ bhaved ity arthaḥ.
</note>


<note type="jyotsna" target="#hp01_037">
<lg>

</lg>

tatra prathamaṃ mahāsiddhasaṃmatam ity āha pūrvoktam iti. asyaiva matabhedān nāmabhedān āha etad
iti. etat pūrvoktaṃ siddhāsanaṃ siddhāsananāmakaṃ prāhuḥ. kecid ity adhyāhāraḥ. anye vajrāsanaṃ
vajrāsanasaṃjñakaṃ viduḥ jānanti. eke muktāsanaṃ muktāsanābhidhaṃ vadanti. pare guptāsanaṃ
guptāsanākhyaṃ prāhuḥ. atrāsanābhijñāḥ. yatra vāmapādapārṣṇiṃ yonisthāne niyojya dakṣiṇapādapārṣṇir meṇḍhrād upari sthāpyate tat siddhāsanam. yatra
dakṣiṇapādapārṣṇiṃ yonisthāne niyojya
vāmapādapārṣṇir meḍhrād upari sthāpyate tad
vajrāsanam.  yatra tu
dakṣiṇasavyapārṣṇidvayam uparyadhobhāgena saṃyojya yonisthānena saṃyojyate tan muktāsanam. yatra ca pūrvavat saṃyuktaṃ pārṣṇidvayaṃ meḍhrād upari nidhīyate
tad guptāsanam iti.
</note>



<note type="jyotsna" target="#hp01_038">
<lg>

</lg>

atha saptabhiḥ ślokaiḥ siddhāsanaṃ praśaṃsati yameṣvityādibhiḥ. yameṣu mitāhāram iva. mitāhāro
vakṣyamāṇaḥ susnigdhamadhurāhāra ityādinā. niyameṣu ahiṃsām iva. sarvāṇi yāny
āsanāni teṣu siddhāḥ ekaṃ siddhāsanaṃ mukhyaṃ vidur iti sambandhaḥ.
</note>


<note type="jyotsna" target="#hp01_039">
<lg>

</lg>

caturaśītīti. caturadhikāśītisaṅkhyākāni yāni pīṭhāni teṣu siddham eva siddhāsanam eva sadā
sarvadābhyaset. siddhāsanasya sadābhyāse hetugarbhaviśeṣaṇaṃ. dvāsaptatisahasrāṇāṃ nāḍīnāṃ
malaśodhanam malasya śodhanaṃ śodhakaṃ yataḥ.
</note>


<note type="jyotsna" target="#hp01_040">
<lg>

</lg>

ātmadhyāyīti. ātmānaṃ dhyāyatīty ātmadhyāyī. mita āhāro
'syāstīti mitāhārī. yāvanto dvādaśa vatsarāḥ
yāvaddvādaśavatsaram. yāvad avadhāraṇa ity avyayībhāvaḥ samāsaḥ.
dvādaśavatsaraparyantam ity arthaḥ. sadā sarvadā siddhāsanasyābhyāsād yogī yogābhyāsī niṣpattim
yogasiddhim āpnuyāt prāpnuyāt. yogāṅgāntarābhyāsam antareṇa siddhāsanābhyāsamātreṇa siddhiṃ
prāpnuyād ity arthaḥ.
</note>



<note type="jyotsna" target="#hp01_041">
<lg>

</lg>

kim anyair iti. siddhāsane siddhe saty anyair bahubhiḥ pīṭhair āsanaiḥ kim. na kim apīty arthaḥ.
sāvadhāne prāṇānile prāṇavāyau kevalakumbhake baddhe sati unmanī unmanyavasthā. sā
kalevāhlādakatvāc candralekheva nirāyāsād anāyāsāt svayam evotpadyata udeti.
</note>

<note type="jyotsna" target="#hp01_042">
<lg>

</lg>

tatheti. tathoktaprakāreṇaikasminn eva siddhāsane dṛḍhe baddhe sati bandhatrayam
mūlabandhoḍḍīyānabandhajālandharabandharūpam anāyāsāt

<lg>
<l>pārṣṇibhāgena sampīḍya yonim ākuñcayed gudam</l>
</lg>

ityādivakṣyamāṇaprakāreṇa mūlabandhādiṣu ya
āyāsas taṃ vinaiva svayam evopajāyate svata evotpadyata ity arthaḥ.
</note>


<note type="jyotsna" target="#hp01_043">
<lg>

</lg>

nāsanam iti. siddhena siddhāsanena sadṛśam āsanaṃ na astīti śeṣaḥ. kevalena kevalakumbhakena
upamīyata iti kevalopamaḥ kumbhaḥ kumbhako nāsti. khecarīmudrāsamā mudrā nāsti. nādasadṛśo layo layahetur nāsti.
</note>


<note type="jyotsna" target="#hp01_044">
<lg>

</lg>

padmāsanaṃ vaktum upakramate atheti. padmāsanam āha vāmorūparīti. vāmo ya ūrus tasyopari dakṣiṇaṃm
caraṇaṃ. cakāraḥ pādapūraṇe. saṃsthāpya samyag uttānaṃ sthāpayitvā vāmaṃ savyaṃ caraṇaṃ tathā
dakṣiṇacaraṇavad dakṣo dakṣiṇo ya ūrus tasyopari saṃsthāpya paścimena bhāgena pṛṣṭhabhāgeneti.  vidhir vidhānaṃ karayor ity arthāt. tena
karābhyāṃ hastābhyāṃ dṛḍham yathā syāt tathā aṅguṣṭhau pādāṅguṣṭhau dhṛtvā gṛhītvā. dakṣiṇaṃ karaṃ
pṛṣṭhataḥ kṛtvā vāmorusthitadakṣiṇacaraṇāṅguṣṭhaṃ gṛhītvā vāmakaraṃ pṛṣṭhataḥ kṛtvā
dakṣiṇorusthitavāmacaraṇāṅguṣṭhaṃ gṛhītvety arthaḥ. hṛdaye hṛdayasamīpe. sāmīpikādhāre
saptamī. cibukaṃ hanuṃ nidhāya urasaś caturāṅgulāntare cibukaṃ nidhāyeti rahasyam. nāsāgram
nāsikāgram ālokayet paśyet. yatraitad yamināṃ yogināṃ vyādher vināśaṃ
karotīti vyādhivināśakāri padmāsanam etannāmakaṃ procyate siddhair iti śeṣaḥ.
</note>


<note type="jyotsna" target="#hp01_045 #hp01_046 #hp01_047">
<lg>

</lg>

matsyendranāthābhimataṃ padmāsanam āha uttānāv iti. uttānau caraṇau ūrusaṃlagnapṛṣṭhabhāgau caraṇau
pādau prayatnataḥ prakṛṣṭād yatnād ūrusaṃsthāv ūrvoḥ samyak tiṣṭhata ity ūrusaṃsthau tādṛśau kṛtvā. ūrvor madhye ūrumadhye. tathā cārthe. pāṇī karāv uttānau
kṛtvā.  ūrusaṃsthottānapādobhayapārṣṇisaṃlagnapṛṣṭhaṃ savyaṃ pāṇim uttānaṃ kṛtvā tadupari dakṣiṇaṃ
pāṇiṃ cottānaṃ kṛtvety arthaḥ. tatas tadanantaraṃ. dṛśau dṛṣṭī. nāsāgra iti nāsāgre nāsikāgre
vinyased viśeṣeṇa niścalatayā nyased ity arthaḥ. rājadantānāṃ daṃṣṭrāṇāṃ savyadakṣiṇabhāge
sthitānāṃ mūle ubhe mūlasthāne jihvayā uttambhya ūrdhvaṃ stambhayitvā. gurumukhād avagantavyo 'yaṃ
jihvābandhaḥ. cibukaṃ vakṣasi nidhāyeti śeṣaḥ. śanair mandaṃ mandaṃ pavanaṃ vāyum utthāpya. anena
mūlabandhaḥ proktaḥ.  mūlabandho 'pi gurumukhād evāvagantavyaḥ. vastutas tu jihvābandhenaivāyaṃ
caritārtha iti haṭharahasyavidaḥ. idam iti. evaṃ yatrāsyate tad idaṃ
padmāsanaṃ padmāsanābhidhānaṃ proktam. āsanajñair iti śeṣaḥ. kīdṛśam sarveṣāṃ vyādhīnāṃ viśeṣeṇa
nāśanaṃ yena kenāpi bhāgyahīnena durlabham. dhīmatā bhuvi bhūmau labhyate prāpyate.
</note>



<note type="jyotsna" target="#hp01_048">
<lg>
<l>paścād uktam eva matsyendramatam</l>

</lg>

etac ca mahāyogisaṃmatam ity āha paścād iti. anyad api padmāsane kṛtyaviśeṣam āha kṛtveti.
saṃpuṭitau saṃpuṭīkṛtau karau utsaṅgasthāv iti śeṣaḥ. dṛḍhataram atiśayena dṛḍhaṃ susthiraṃ
padmāsanaṃ baddhvā kṛtvety arthaḥ. cibukaṃ hanuṃ gāḍhaṃ dṛḍhaṃ yathā syāt tathā vakṣasi
vakṣaḥsamīpe saṃnnidhāya saṃnnihitaṃ kṛtvā caturaṅgulāntareṇeti yogisampradāyāj jñeyam.
jālandharabandhaṃ kṛtvety arthaḥ. tat svasyeṣṭadevatārūpaṃ
brahma vā. oṃ tat sad iti nirdeśo brahmaṇas trividhaḥ smṛtaḥ iti
bhagavadukteḥ. cetasi citte dhyāyan cintayan. apānam anilam apānavāyum ūrdhvaṃ protsārayan
mūlabandhaṃ kṛtvā suṣumnāmārgeṇa prāṇam ūrdhvaṃ nayan pūritaṃ pūrakeṇa
antar dhāritaṃ prāṇaṃ nyañcan nīcair adhaḥ añcan gamayan.  antarbhāvitaṇyartho
'ñcatiḥ. prāṇāpānayor aikyaṃ kṛtvety arthaḥ. naraḥ pumān atulaṃ bodhaṃ nirupamajñānaṃ
śaktiprabhāvāc chaktir ādhāraśaktiḥ kuṇḍalinī tasyāḥ prabhāvāt sāmarthyād upaiti
prāpnoti. prāṇāpānayor aikye kuṇḍalinībodho bhavati. kuṇḍalinībodhe suṣumnāmārgeṇa prāṇo
brahmarandhraṃ gacchati. tatra gate cittasthairyaṃ bhavati. cittasthairye 'saṃśayād ātmasākṣātkāro bhavatīty arthaḥ.
</note>



<note type="jyotsna" target="#hp01_049">
<lg>

</lg>

padmāsana iti. padmāsane sthito yo yogī yogābhyāsī pūritaṃ pūrakeṇāntarnītaṃ mārutaṃ vāyuṃ
suṣumnāmārgeṇa mūrdhānaṃ nītveti śeṣaḥ. yaḥ dhārayet sthirīkuryāt sa muktaḥ. atra saṃśayo
nāstīty anvayaḥ.
</note>

<note type="jyotsna" target="#hp01_050">
<lg>

</lg>

siṃhāsanam āha gulphau ceti. vṛṣaṇasyādhaḥ adhobhāge sīvanyāḥ pārśvayoḥ sīvanyāḥ ubhayabhāgayoḥ
kṣipet prerayet sthāpayed iti yāvat. gulphasthāpanaprakāram evāha dakṣiṇa iti. sīvanyāḥ dakṣiṇe
bhāge savyagulphaṃ sthāpayet. savyake sīvanyāḥ savyabhāge dakṣiṇagulphaṃ sthāpayet.
</note>



<note type="jyotsna" target="#hp01_051">
<lg>

</lg>

hastāv iti. jānvoḥ upari hastau tu saṃsthāpya samyag jānusaṃlagnatalau yathā syātāṃ tathā
sthāpayitvā. svāṅgulīḥ hastāṅgulīḥ samprasārya samyak prasārayitvā vyāttavaktraḥ samprasāritalalajjihvamukhaḥ susamāhitaḥ ekāgracittaḥ
nāsāgraṃ nāsikāgraṃ yasmin nirīkṣeta.
</note>



<note type="jyotsna" target="#hp01_052">
<lg>

</lg>

etat siṃhāsanaṃ bhavet. kīdṛśam yogipuṅgavaiḥ yogiśreṣṭhaiḥ pūjitaṃ prastutam āsaneṣūttamaṃ
siṃhāsanaṃ bandhānāṃ mūlabandhādīnāṃ tritayaṃ trayaṃ tasya sandhānaṃ tasya sannidhānaṃ kurute.
</note>

<note type="jyotsna" target="#hp01_053">
<lg>

</lg>

bhadrāsanam āha gulphāv iti. vṛṣaṇasyādhaḥ sīvanyāḥ pārśvayoḥ sīvanyā ubhayataḥ gulphau
pādagranthī kṣipet. kṣepaṇaprakāram evāha savyagulpham iti. savye sīvanyāḥ pārśve savyagulphaṃ
kṣipet. tathā pādapūraṇe. dakṣagulphaṃ tu dakṣiṇe sīvanyāḥ pārśve kṣipet (53)
</note>



<note type="jyotsna" target="#hp01_054">
<lg>

</lg>

pārśvapādau ca pārśvasamīpagatau pādau pāṇibhyāṃ bhujābhyāṃ dṛḍhaṃ baddhvā
parasparasaṃlagnāṅgulibhyām udarasaṃlagnatalābhyāṃ pāṇibhyāṃ baddhvety arthaḥ. etad bhadrāsanaṃ
bhavet. kīdṛśam sarveṣāṃ vyādhīnāṃ viśeṣeṇa nāśanam. siddhāś ca te yoginaś ca siddhayoginaḥ. idaṃ bhadrāsanaṃ gorakṣāsanam ity āhuḥ.
gorakṣeṇa prāyaśo 'bhyastatvād gorakṣāsanam iti vadanti.
</note>


<note type="jyotsna" target="#hp01_055">
<lg>

</lg>

āsanāny uktvā. teṣu yat kartavyaṃ tad āha evam
iti. evam ukteṣv āsanānāṃ bandheṣu bandhanaprakāreṣu vigataḥ śramo yasya sa vigataśramaḥ āsanānāṃ
bandheṣu śramarahitaḥ. yoginām indro yogīndraḥ. nāḍikānāṃ nāḍīnāṃ śuddhim. prāṇaṃ ced iḍayā piben
niyamitam iti vakṣyamāṇarūpā mudrā ādir yasyāḥ sūryabhedādes tādṛśīm pavanasya
prāṇavāyoḥ kriyāṃ prāṇāyāmarūpāṃ cābhyaset.
</note>



<note type="jyotsna" target="#hp01_056">
<lg>

</lg>

atha haṭhābhyasanakramam āha āsanam iti. āsanam uktalakṣaṇaṃ citraṃ nānāvidhaṃ kumbhakaṃ
sūryabhedanam ujjāyī ityādivakṣyamāṇam. mudrā ity akhyā yasya tat mudrākhyam
mahāmudrādirūpaṃ karaṇaṃ haṭhasiddhau prakṛṣṭopakārakam. tathā
cārthe. athaitattrayānuṣṭhānānantaraṃ nādasya anāhatadhvaner anusandhānam anucintanaṃ haṭhe
haṭhayoge abhyāso abhyasanaṃ tasya anukramaḥ paurvāparyakramo 'yam.
</note>

<note type="jyotsna" target="#hp01_057">
<lg>

</lg>

haṭhasiddher avadhim āha brahmacāryīti. brahmacārī brahmacaryavān mitāhāro vakṣyamāṇaḥ so 'syāstīti
mitāhārī tyāgī dānaśīlo viṣayaparityāgī vā yogaparāyaṇaḥ yogāṅgābhyasanaparaḥ. abdād varṣād ūrdhvaṃ
siddhaḥ siddhahaṭho bhavet. atra ukte 'rthe
vicāraṇā syān na veti saṃśayaprayuktā na kāryā. etan niścitam evety arthaḥ.
</note>



<note type="jyotsna" target="#hp01_058">
<lg>

</lg>

pūrvaśloke mitāhārīty uktam tatra yogināṃ kīdṛśo mitāhāra ity apekṣāyām āha susnigdheti.  susnigdho
'tisnigdhaḥ sa cāsau madhuraś ca tādṛśa āhāraḥ caturthāṃśavivarjitaḥ caturthabhāgarahitaḥ.  tad
uktam abhiyuktaiḥ


<lg>
<l>dvau bhāgau pūrayed annais toyenaikaṃ prapūrayet</l>
<l>vāyoḥ sañcaraṇārthāya caturtham avaśeṣayet iti</l>
</lg>

śivo jīva īśvaro vā. bhoktā devo maheśvaraḥ iti vacanāt. tasya samprītyai samyakprītyarthaṃ yo
bhujyate sa mitāhāra ity ucyate.
</note>



<note type="jyotsna" target="#hp01_059">
<lg>

</lg>

atha yoginām apathyam āha dvābhyāṃ kaṭv iti. kaṭu kāravellādi. amlaṃ ciñcāphalādi. tīkṣṇaṃ
marīcādi. lavaṇaṃ prasiddham. uṣṇaṃ guḍādi. harītaśākaṃ patraśākaṃ. sauvīraṃ kāñjikaṃ. tailaṃ
tilasarṣapādisnehaḥ. tilāḥ prasiddhāḥ. sarṣapāḥ siddhārthāḥ. madyaṃ surā. matsyo jhaṣaḥ. eṣām
itaretaradvandvaḥ. etān apathyān āhuḥ. ajasyedam ājaṃ ājaṃ ādir yasya saukarādeḥ tad ājādi tac ca
tanmāṃsaṃ cājādimāṃsam. dadhi dugdhapariṇāmaviśeṣaḥ. takraṃ gṛhītasāraṃ
dadhi. kulatthāḥ dvidalaviśeṣāḥ. kolaṃ kolyāḥ phalaṃ
badaram. karkandhūr badarī koliḥ ity
amaraḥ. piṇyākaṃ tilapiṇḍam. hiṅgu rāmaṭhaṃ laśunam. eṣām
itaretaradvandvaḥ. etāny ādyāni yasya tat tathā. ādyaśabdena palāṇḍugṛñjanamādakadravyamāṣānnādikaṃ
grāhyam. apathyam ahitam. yoginām iti śeṣaḥ. āhur yogina ity
adhyāhāraḥ.
</note>



<note type="jyotsna" target="#hp01_060">
<lg>

</lg>

bhojanam iti. pūrvaṃ pācitaṃ paścād agnisaṃyogenoṣṇīkṛtaṃ yad bhojanaṃ sūpaudanaroṭikādi rūkṣaṃ
ghṛtādihīnam. atiśayitaṃ lavaṇaṃ yasmin tad atilavaṇam. yad vā lavaṇam atikrāntam atilavaṇaṃ
cākūvā iti loke prasiddhaṃ śākaṃ yavakṣārādikaṃ ca. lavaṇasya sarvathā varjanīyatvād uttarapakṣaḥ
sādhuḥ. tathā ca dattātreyaḥ

<lg>
<l>atha varjyāni vakṣyāmi yogavighnakarāṇi ca</l>
<l>lavaṇaṃ sarṣapaṃ cāmlam uṣṇaṃ tīkṣṇaṃ ca rūkṣakam</l>
<l>atīva bhojanaṃ tyājyam atinidrātibhāṣaṇam  iti.</l>
</lg>

skandapurāṇe 'pi

<lg>
<l>tyajet kaṭvamlalavaṇaṃ kṣīrabhojī sadā bhavet iti</l>
</lg>

amlayuktam amladravyeṇa yuktam. amladravyeṇa yuktam api tyājyaṃ kim uta sākṣād
amlam.
atra tṛtīyapādaṃ palalaṃ vā tilapiṇḍam iti kecit paṭhanti. tasyāyam arthaḥ palalaṃ māṃsaṃ
tilapiṇḍaṃ piṇyākaṃ kadaśanaṃ kadannaṃ yāvanālakodravādi śākaṃ
vihitetaraśākamātram. utkaṭaṃ vidāhi miracī iti loke prasiddham miracā iti
hindusthānabhāṣāyām. kadaśanādīnāṃ samāhāradvandvaḥ.  atilavaṇādikaṃ varjyaṃ varjanārham. duṣṭam
iti pāṭhe duṣṭaṃ pūtiparyuṣitādi. ahitam iti yojanīyam.
</note>


<note type="jyotsna" target="#hp01_061">
<lg>

</lg>

evaṃ yogināṃ sadā varjyāny uktvābhyāsakāle varjyāny āha ardhena vahnīti. vahniś ca strī ca panthāś
ca teṣāṃ sevā vahnisevanastrīsaṅgatīrthayātrādau pathigamanādirūpās tāsāṃ
varjanam ādāv abhyāsakāle ācaret. siddhe 'bhyāse tu kadācit śīte vahnisevanaṃ gṛhasthasya ṛtau
svabhāryāgamanaṃ tīrthayātrādau mārgagamanaṃ ca na niṣiddham ity ādipadena sūcyate.

tatra pramāṇaṃ gorakṣavacanam avatārayati tathā hīti. tat paṭhati varjayed iti. durjanaprāntaṃ
durjanasamīpavāsam. durjanaprītim iti kvacit pāṭhaḥ. vahnistrīpathāṃsevanaṃ vyākhyātam.  prātaḥsnānam upavāsaś cādir yasya phalāhārādeḥ tac ca tayoḥ samāhāradvandvaḥ. prathamābhyāsinaḥ
prātaḥsnāne śītavikārotpatteḥ. upavāsādinā
pittādyutpatteḥ. kāyakleśavidhiṃ kāyakleśakaraṃ vidhiṃ kriyāṃ bahusūryanamaskārādirūpāṃ
bahubhārodvahanādirūpāṃ ca. tathā samuccaye. atra pratipadaṃ varjayed iti kriyāsambandhaḥ.
</note>



<note type="jyotsna" target="#hp01_062">
<lg>

</lg>


atha yogipathyam āha godhūmetyādinā. godhūmāś ca śālayaś ca yavāś ca ṣāṣṭikāḥ ṣaṣṭhyā dinair ye
pacyante taṇḍulaviśeṣās 
śobhanam annaṃ pavitrānnaṃ śyāmākanīvārādi tac caiteṣāṃ
samāhāradvandvaḥ. kṣīraṃ dugdham. ājyaṃ ghṛtaṃ. khaṇḍaḥ śarkarā. navanītaṃ mathitadadhisāraḥ. sitā
tīvrapallī
khaḍīsākara iti loke prasiddhā misarī iti
hindusthānabhāṣāyām. madhu
kṣaudram eṣām itaretaradvandvaḥ. śuṇṭhī prasiddhā paṭolakaphalaṃ paravara iti bhāṣāyāṃ prasiddhaṃ
śākaṃ.  tadādir yasya kośātakyādes
tatpaṭolakaphalādikaṃ śeṣād vibhāṣā iti kapratyayaḥ. pañcānāṃ śākānāṃ
samāhāraḥ pañcaśākam. tad uktaṃ vaidyake

<lg>
<l>sarvaśākam acākṣuṣyaṃ cākṣuṣyaṃ śākapañcakam</l>
<l>jīvantīvāstumatsyākṣīmeghanādapunarnavāḥ iti.</l>
</lg>

mudgā dvidalaviśeṣā ādir yasya tan mudgādi. ādipadena āḍhakī grāhyā. divyaṃ
nirdoṣam udakaṃ jalaṃ ca. yama eṣām astīti yaminaḥ teṣv indro iva śreṣṭho yo yogīndras tasya pathyaṃ hitam.
</note>


<note type="jyotsna" target="#hp01_063">
<lg>

</lg>

atha yogino bhojananiyamam āha puṣṭam iti. puṣṭaṃ dehapuṣṭikaram odanādi sumadhuraṃ
śarkarādisahitaṃ snigdhaṃ saghṛtaṃ gavyaṃ godugdhaghṛtādiyuktaṃ gavyālābhe māhiṣaṃ dugdhādi
grāhyam.  dhātuprapoṣaṇaṃ laḍḍukāpūpādi. mano'bhilaṣitaṃ puṣṭādiṣu yan manorucikaraṃ tad eva yoginā
bhoktavyam. mano'bhilāṣitam api kim avihitaṃ bhoktavyam nety āha yogyam iti. vihitam evety
arthaḥ. yogī bhojanaṃ pūrvoktaviśeṣaṇaviśiṣṭam ācaret kuryād ity arthaḥ. na tu saktubharjitānnādinā
nirvāhaṃ kuryād iti bhāvaḥ.
</note>


<note type="jyotsna" target="#hp01_064">
<lg>

</lg>

yogābhyāsino vayoviśeṣārogyādyapekṣā nāstīty āha yuveti. yuvā taruṇaḥ vṛddho vṛddhāvasthāṃ prāptaḥ
ativṛddho 'tivārddhakaṃ gato vā. abhyāsād āsanakumbhakādīnām abhyasanāt siddhiṃ
samādhitatphalarūpām āpnoti. abhyāsaprakāram eva vadan viśinaṣṭi sarvayogeṣv iti. sarveṣu yogeṣu
yogāṅgeṣv atandrito 'nalasaḥ. yogāṅgābhyāsāt siddhim āpnotīty arthaḥ. jīvanasādhane kṛṣivāṇijyādau
jīvanaśabdaprayogavat sākṣāt paramparayā vā yogasādhaneṣu yogāṅgeṣu
yogaśabdaprayogaḥ.
</note>


<note type="jyotsna" target="#hp01_055_1">
<lg>

</lg>

abhyāsād eva siddhir bhavatīti draḍhayann āha dvābhyāṃ kriyāyuktasyeti. kriyā yogāṅgānuṣṭhānarūpā
tayā yuktasya siddhir yogasiddhiḥ syāt. akriyasya yogāṅgānuṣṭhānarahitasya kathaṃ bhavet. na
katham apīty arthaḥ. nanu yogaśāstrādhyayanena yogasiddhiḥ syāt nety āha neti. śāstrasya
yogaśāstrasya pāṭhamātreṇa kevalena pāṭhena yogasya siddhir na prajāyate naiva jāyata ity arthaḥ.
</note>

<note type="jyotsna" target="#hp01_055_2">
<lg>

</lg>

neti. veṣasya kāṣāyavastrādeḥ dhāraṇaṃ siddher yogasiddheḥ kāraṇaṃ na. tasya yogasya kathā vārttā
ca na siddheḥ kāraṇaṃ. kiṃ tarhi siddheḥ kāraṇam ity ata āha kriyaiveti. yogāṅgānuṣṭhānarūpā
kriyaiva siddheḥ kāraṇam etat satyaṃ saṃśayo na atrety adhyāhāraḥ.
</note>


<note type="jyotsna" target="#hp01_0??">
<lg>

</lg>

atha yogāṅgānuṣṭhānasyāvadhim āha pīṭhānīti. pīṭhāny āsanāni
citrā anekavidhāḥ kumbhakāḥ sūryabhedādayaḥ divyāny utkṛṣṭāni karaṇāni mahāmudrādīni
haṭhasiddhau haṭhābhyāse haṭhasyābhyāse sarvāṇi
pīṭhakumbhakakaraṇāni rājayogaphalāvadhi rājayoga eva phalaṃ tadavadhi tatparyantaṃ kartavyānīti
śeṣaḥ.
</note>



<note type="jyotsna" target="#hp02_001">
<lg>

</lg>

athāsanopadeśānantaraṃ prāṇāyāmān vaktum upakramate atheti. atheti maṅgalārthaḥe. āsane dṛḍhe sati
vaśī jitākṣaḥ hitaṃ pathyaṃ ca tan mitaṃ ca pūrvopadeśoktalakṣaṇaṃ tat tādṛśam aśanaṃ yasya sa
hitamitāśanaḥ guruṇopadiṣṭo yo mārgaḥ prāṇāyāmābhyāsaprakāras tena prāṇāyāmān vakṣyamāṇān samyag
utsāhasāhasadhairyādibhir abhyaset. dṛḍhe
sthire kukkuṭādivivarjite siddhāsanādāv iti vā yojanā.
</note>


<note type="jyotsna" target="#hp02_002">
<lg>

</lg>

prayojanam anuddiśya na mando 'pi pravartate iti mahadukteḥ prayojanābhāve pravṛttyabhāvāt
prāṇāyāmaprayojanam āha cale vāte iti. vāte cale sati cittaṃ calaṃ bhavet. niścale vāte niścalaṃ
bhavet cittam ity atrāpi sambadhyate. vāte citte ca niścale yogī sthāṇutvaṃ sthiratvaṃ
dīrghajīvitvam iti yāvat. īśatvaṃ vāpnoti. tatas tasmād vāyuṃ prāṇaṃ nirodhayet kumbhayet.
</note>


<note type="jyotsna" target="#hp02_003">
<lg>

</lg>

yāvad iti. dehe śarīre yāvatkālaṃ vāyuḥ prāṇaḥ sthitaḥ tāvatkālaparyantaṃ jīvanam ucyate lokaiḥ.
dehaprāṇasaṃyogasyaiva jīvanapadārthatvāt. tasya prāṇasya niṣkrāntir dehād viyogaḥ maraṇam ucyate.
tatas tasmād vāyuṃ nirodhayet.
</note>

<note type="jyotsna" target="#hp02_004">
<lg>

</lg>

malaśuddher haṭhasiddhijanakatvaṃ vyatirekeṇāha malākulāsv iti. nāḍīṣu malair ākulāsu vyāptāsu
satīṣu mārutaḥ prāṇo madhyagaḥ
suṣumnāmārgavāhī naiva syāt. api tu śuddhamalāsv eva madhyago bhavatīty arthaḥ. unmanībhāva unmanyā
bhāvo bhavanaṃ kathaṃ syāt na katham apīty arthaḥ.  kāryasya kaivalyarūpasya siddhir niṣpattiḥ
kathaṃ bhaven na kathañcid apīty arthaḥ.
</note>


<note type="jyotsna" target="#hp02_005">
<lg>

</lg>

anvayenāpi malaśuddher haṭhasiddhihetutvam āha śuddhim etīti. yadā yasmin kāle malair ākulam
vyāptaṃ sarvaṃ samastaṃ nāḍīnāṃ cakraṃ samūhaḥ śuddhim malarāhityam eti prāpnoti tadaiva tasminn
eva kāle yogī yogābhyāsī prāṇasya samyag grahaṇe kṣamaḥ samartho jāyate.
</note>


<note type="jyotsna" target="#hp02_006">
<lg>

</lg>

malaśuddhiḥ kathaṃ bhavatīty ākāṅkṣāyāṃ tacchodhakaṃ prāṇāyāmam āha prāṇāyāmam iti. yato
malaśuddhiṃ vinā prāṇasaṅgrahaṇe kṣamo na bhavati tatas tasmād
īśvarapraṇidhānotsāhasāhasādiprayatnābhibhūtavikṣepālasyādirājasatāmasadharmayā sāttvikayā
prakāśaprasādaśīlayā dhiyā buddhyā nityaṃ prāṇāyāmaṃ kuryāt. yathā yena prakāreṇa suṣumnṇānāḍyāṃ
sthitā malāḥ śuddhim apagamaṃ prayānti naśyantīty arthaḥ.
</note>


<note type="jyotsna" target="#hp02_007">
<lg>

</lg>

malaśodhakaprāṇāyāmaprakāram āha dvābhyāṃ baddhapadmāsana iti. baddhaṃ padmāsanaṃ yena tādṛśo yogī
prāṇaṃ vāyuṃ candreṇa candranāḍyā iḍayā pūrayet. śaktim anatikramya yathāśakti dhārayitvā
kumbhayitvā bhūyaḥ punaḥ sūryeṇa sūryanāḍyā piṅgalayā recayet. bāhyavāyoḥ prayatnaviśeṣād upādānaṃ
pūrakaḥ. jālandharādibandhapūrvakaṃ prāṇanirodhaḥ kumbhakaḥ. kumbhitasya vāyoḥ prayatnaviśeṣād
vamanaṃ recakaḥ. prāṇāyāmāṅgarecakapūrakayor
eveme lakṣaṇe iti. bhastrāval lohakārasya recapūrau sasambhramau iti
gauṇarecakapūrakayor nātivyāptiḥ tayor lakṣyatvābhāvāt.
</note>


<note type="jyotsna" target="#hp02_008">
<lg>

</lg>

prāṇam iti. sūryeṇa sūryanāḍyā piṅgalayā sūryeṇa prāṇam ākṛṣya gṛhītvā śanair mandaṃ mandam udaraṃ
jaṭharaṃ pūrayet. vidhivatd bandhapūrvakaṃ kumbhakaṃ kṛtvā punar bhūyaś candreṇeḍayā recayet.
</note>


<note type="jyotsna" target="#hp02_009">
<lg>

</lg>

ukte prāṇāyāme viśeṣam āha yeneti. yena candreṇa sūryeṇa vā tyajed recayet tena pītvā tenaiva
pūrayitvā. atirodhato 'tiśayitena rodhena svedakampādijananaparyantena. sārvavibhaktikas tasil.
yena pūrakas tato 'nyena śanair eva recayet na tu vegataḥ. vegād recane balahāniḥ syāt. yena
pūrakaḥ kṛtas tena recako na kartavyaḥ. yena recakaḥ kṛtas tenaiva pūrakaḥ kartavya iti bhāvaḥ.
</note>


<note type="jyotsna" target="#hp02_010">
<lg>

</lg>

baddhapadmāsana ityādyuktam arthaṃ piṇḍīkṛtyānuvadan prāṇāyāmasyāvāntaraphalam āha prāṇam iti ced
yadi iḍayā vāmanāḍyā prāṇaṃ pibet pūrayet tarhi niyamitaṃ kumbhitaṃ prāṇaṃ bhūyaḥ punar anyayā
piṅgalayā recayet. piṅgalayā dakṣanāḍyā samīraṇaṃm vāyuṃ pītvā pūrayitvātho pūraṇānantaraṃ baddhvā
kumbhayitvā vāmayā iḍayā tyajed recayet. sūryaś ca candramāś ca sūryācandramasau tayoḥ
devatādvandve ca ity ānaṅ. anenoktena vidhinā prakāreṇa sadā nityam
abhyāsaṃ candreṇāpūrya kumbhayitvā sūryeṇa recayet sūryeṇāpūrya kumbhayitvā candreṇa recayed ity
ākārakaṃ tanvatāṃ vistārayatāṃ yamināṃ yamavatāṃ nāḍīgaṇāḥ nāḍīsamūhāḥ māsatrayād ūrdhvato māsānāṃ
trayaṃ māsatrayaṃ tasmād upari śuddhā malarahitā bhavanti.
</note>



<note type="jyotsna" target="#hp02_011">
<lg>

</lg>

atha prāṇāyāmābhyāsakālaṃ tadavadhiṃ cāha prātar iti. prātar aruṇodayam ārabhya sūryodayād
ghaṭikātrayaparyante prātaḥkāle madhyandine madhyāhne pañcadhā vibhaktasya dinasya madhyabhāge
sāyaṃsandhyā trināḍīpramitārkam astād adhastād ūrdhvaṃ cety uktalakṣaṇe sandhyākāle rātrer ardhaṃ ardharātraṃ tasminn ardharātre
rātrer madhye muhūrtadvaye ca śanair aśītiparyantam aśītisaṅkhyāvadhi caturvāraṃ
vāracatuṣṭayaṃ. kālādhvanor atyantasaṃyoge iti dvitīyā.  caturṣu kāleṣv
ekaikasmin kāle aśītiprāṇāyāmāḥ kāryāḥ. ardharātre kartum aśaktaś cet trisandhyaṃ kartavyā iti
sampradāyaḥ. caturvāraṃ kṛtāś ced dine dine viṃśatyadhikaśatatrayaparimitāḥ prāṇāyāmā
bhavanti. vāratrayaṃ kṛtāś cet catvāriṃśadadhikaśatadvayaparimitā bhavanti.
</note>

<note type="jyotsna" target="#hp02_012">
<lg>

</lg>

kaniṣṭhamadhyamottamānāṃ prāṇāyāmānāṃ krameṇa jñāpakaviśeṣān āha kanīyasīti. kanīyasi kaniṣṭhe
prāṇāyāme svedaḥ prasvedo bhaved bhavati. svedānumeyaḥ kaniṣṭhaḥ. madhyame prāṇāyāme kampo
'ṅgamejayo bhavati. kampānumeyo madhyamaḥ. uttame prāṇāyāme sthānaṃ brahmarandhram āpnoti.
sthanaprāptyanumeya uttamaḥ. tatas tasmād vāyuṃ prāṇaṃ nibandhayen nitarāṃ bandhayet.
kaniṣṭhādīnāṃ lakṣaṇam uktaṃ liṅgapurāṇe

<lg>
<l>prāṇāyāmasya mānaṃ tu mātrādvādaśakaṃ smṛtam</l>
<l>nīco dvādaśamātras tu sakṛd udgdhāta īritaḥ</l>
<l>madhyamas tu dvirudghātaś caturviṃśatimātrakaḥ</l>
<l>mukhyas tu yas trirudghātaḥ ṣaṭtriṃśanmātra ucyate</l>
<l>prasvedakampanotthānajanakaś ca yathākramam</l>
<l>ānando jāyate cātra nidrā ghūrṇis tathaiva ca</l>
<l>romāñco dhvanisaṃvittir aṅgamoṭanakampanam</l>
<l>bhramaṇasvedajalpādyaṃ saṃvinmūrcchā jayed yadā</l>
<l>tadottama iti proktaḥ prāṇāyāmaḥ suśobhana iti</l>
</lg>

ghūrṇiś cittāndolanam. gorakṣo 'pi

<lg>
<l>adhame dvādaśa proktā madhyame dviguṇāḥ smṛtāḥ</l>
<l>uttame triguṇā mātrāḥ prāṇāyāme dvijottamaiḥ??</l>
</lg>

udgdhātalakṣaṇaṃ tu

<lg>
<l>prāṇenotsāryamāṇena apānaḥ pīḍyate yadā</l>
<l>gatvā cordhvaṃ nivarteta etad uddghātalakṣaṇam</l>
</lg>

mātrām āha yājñavalkyaḥ

<lg>
<l>aṅguṣṭhāṅgulimokṣaṃ tris trir jānuparimārjanam</l>
<l>tālatrayam api prājñā mātrāsaṃjñāṃ pracakṣate</l>
</lg>

skandapurāṇe

<lg>
<l>ekaśvāsamayī mātrā prāṇāyāme nigadyate</l>
</lg>

etad vyākhyātaṃ yogacintāmaṇau

nidrāvaśaṃ gatasya puṃso yāvatā kālenaikaḥ śvāso gacchaty āgacchati ca tāvān kālaḥ prāṇāyāmasya
mātrety ucyata iti. ardhaśvāsādhikadvādaśaśvāsāvacchinnaḥ kālaḥ prāṇāyāmakālaḥ. ṣaḍbhiḥ śvāsair
ekaṃ palaṃ bhavati. evaṃ ca sārdhaśvāsapaladvayātmakaḥ kālaḥ prāṇāyāmakālaḥ
siddhaḥ. sārdhadvādaśamātrāmitaḥ prāṇāyāmo yaḥ sa evottamaḥ prāṇāyāma ity ucyate.  na ca
pūrvodāhṛtaliṅgapurāṇagorakṣavākyavirodhas tatra dvādaśamātrakasya prāṇāyāmasyādhamatvokter iti
śaṅkanīyam.

<lg>
<l>jānuṃ pradakṣiṇīkuryān na drutaṃ na vilambitam</l>
<l>pradadyāc choṭikāṃ yāvat tāvan mātreti gīyate</l>
</lg>

iti skandapurāṇāt.

<lg>
<l>aṅguṣṭhāṅgulimokṣaṃ ca jānoś ca parimārjanam</l>
<l>pradadyāc choṭikām ekāṃ mātrā saṅkhyāyate tadā</l>
</lg>

iti dattātreyavacanāc ca.

liṅgapurāṇagorakṣādivākyeṣv ekacchoṭikāvacchinnasya kālasya mātrātvena vivakṣitatvāt.
yājñavalkyādivākyeṣu ekachoṭikāvacchinnasya kālasya mātrātvena vivakṣitatvāt
triguṇasyādhamasyottamatvaṃ tatrāpy uktam ity avirodhaḥ. sarveṣu yogasādhaneṣu prāṇāyāmo mukhyaḥ
tatsiddhau pratyāhārādīnāṃ siddheḥ. tadasiddhau pratyāhārādyasiddheś ca. vastutas tu prāṇāyāma eva
pratyāhārādiśabdair nigadyate. tathā coktaṃ yogacintāmaṇau

<lg>
<l>prāṇāyāma evābhyāsakrameṇa vardhamānaḥ pratyāhāradhāraṇādhyānasamādhiśabdair ucyata iti.</l>
</lg>

tad uktaṃ skandapurāṇe

<lg>
<l>prāṇāyāmadviṣaṭkena pratyāhāra udāhṛtaḥ</l>
<l>pratyāhāradviṣaṭkena dhāraṇā parikīrtitā</l>
<l>bhaved īśvarasaṅgatyai dhyānaṃ dvādaśadhāraṇam</l>
<l>dhyānadvādaśakenaiva samādhir abhidhīyate</l>
<l>yat samādhau paraṃ jyotir anantaṃ svaprakāśakam</l>
<l>tasmin dṛṣṭe kriyākāṇḍaṃ yātāyātaṃ nivartate iti</l>
</lg>

tathā

<lg>
<l>dhāraṇā pañcanāḍībhir dhyānaṃ syāt ṣaṣṭhināḍikam</l>
<l>dinadvādaśakena syāt samādhiḥ prāṇasaṃyamād  iti ca</l>
</lg>

gorakṣādibhir apy evam evoktam. atraivaṃ vyavasthā kiñcid ūnadvicatvāriṃśadvipalātmakaḥ
kaniṣṭhaprāṇāyāmakālaḥ. ayam evaikacchoṭikāvacchinnasya kālasya mātrātvavivakṣayā dvādaśamātrakaḥ
kālaḥ. kiñcid ūnacaturaśītivipalātmako madhyamaprāṇāyāmakālaḥ. ayam ekacchoṭikāvacchinnasya kālasya
mātrātvavivakṣayā caturviṃśatimātrakaḥ kālaḥ. pañcaviṃśatyuttaraśatavipalātmaka uttamaḥ
prāṇāyāmakālaḥ. ayam ekacchoṭikāvacchinnasya kālasya mātrātvavivakṣayā ṣaṭtriṃśanmātrakaḥ kālaḥ.
choṭikātrayāvacchinnasya kālasya mātrātvavivakṣayā tu dvādaśamātraka eva. bandhapūrvakaṃ
pañcaviṃśatyuttaraśatavipalaparyantaṃ yadā prāṇāyāmasthairyaṃ bhavati tadā prāṇo brahmarandhraṃ
gacchati. brahmarandhraṃ gataḥ prāṇo yadā pañcaviṃśatipalaparyantaṃ tiṣṭhati tadā pratyāhāraḥ.
yadā pañcaghaṭikāparyantaṃ tiṣṭhati tadā dhāraṇā. yadā ṣaṣṭhighaṭikāparyantaṃ tiṣṭhati tadā
dhyānam. yadā dvādaśadinaparyantaṃ tiṣṭhati tadā samādhir bhavatīti sarvaṃ ramaṇīyam.
</note>

<note type="jyotsna" target="#hp02_013">
<lg>

</lg>

prāṇāyāmān abhyasataḥ svede jāte viśeṣam āha jaleneti. śramāt prāṇāyāmābhyāsaśramāj jātaṃ
śramajātaṃ tena jalena prasvedena gātrasya śarīrasya mardanaṃ tailābhyaṅgavad ācaret kuryāt. tena
mardanena gātrasya dṛḍhatā dārḍhyaṃ laghutā jāḍyābhāvo jāyate prādurbhavati.
</note>


<note type="jyotsna" target="#hp02_014">
<lg>

</lg>

atha prathamottarābhyāsayoḥ kṣīrādiniyamāniyamau āha abhyāsakāla iti. kṣīraṃ dugdham ājyaṃ ghṛtaṃ tadyuktaṃ bhojanaṃ
kṣīrājyabhojanam. śākapārthivādivat samāsaḥ. kevale kumbhake siddhe 'bhyāso dṛḍho bhavati. spaṣṭam
anyat.
</note>


<note type="jyotsna" target="#hp02_015">
<lg>

</lg>

siṃhādivac chanair eva prāṇaṃ vaśayen na sahasety āha yatheti. yathā yena prakāreṇa siṃho mṛgendro
gajo hastī vyāghraḥ śārdūlaḥ śanaiḥ śanair eva vaśyaḥ
svādhīno bhaven na sahasā tathaiva tenaiva prakāreṇa sevito 'bhyasto vāyuḥ prāṇo vaśyo
bhavet. anyathā sahasā gṛhyamāṇaḥ sādhakam abhyāsinaṃ hanti siṃhādivat.
</note>


<note type="jyotsna" target="#hp02_016">
<lg>

</lg>

yuktāyuktayoḥ prāṇāyāmayoḥ phalam āha prāṇāyāmeneti. āhārādiyuktipūrvako
jālandharādibandhayuktiviśiṣṭaḥ prāṇāyāmo yukta ity ucyate. tena sarvarogakṣayaḥ sarveṣāṃ rogāṇāṃ
kṣayo nāśo bhavet. ayukta uktayuktirahito yo 'bhyāsas tadyuktena prāṇāyāmena sarvarogasamudbhavaḥ
sarveṣāṃ rogāṇāṃ samyag udbhava utpattir bhavet.
</note>


<note type="jyotsna" target="#hp02_017">
<lg>

</lg>

ayuktena prāṇāyāmena ke rogā bhavantīty apekṣāyām āha hikketi. hikkāśvāsakāsāḥ rogaviśeṣāḥ. śiraś ca
karṇau cākṣiṇī ca śiraḥkarṇākṣi śiraḥkarṇākṣiṇi vedanāḥ śiraḥkarṇākṣivedanāḥ. vividhā nānāvidhā
rogāḥ jvarādayaḥ. pavanasya vāyoḥ prakopato bhavanti.
</note>


<note type="jyotsna" target="#hp02_018">
<lg>

</lg>

yataḥ pavanasya prakopato vividhā rogā bhavanty ataḥ  yuktaṃ yuktam iti.  vāyuṃ prāṇaṃ yuktaṃ yuktaṃ tyajet. recakakāle
śanaiḥ śanair eva recayen na vegataḥ ity arthaḥ.  yuktaṃ yuktaṃ ca na cālpaṃ nādhikaṃ ca pūrayet. yuktaṃ yuktaṃ ca jālandharādibandhayuktaṃ badhnīyāt
kumbhayet. evam abhyasan siddhiṃ haṭhasiddhim avāpnuyāt prāpnuyāt.
</note>




<note type="jyotsna" target="#hp02_019">
<lg>

</lg>

yuktaṃ prāṇāyāmam abhyasato jāyamānāyā nāḍīśuddher lakṣaṇam āha dvābhyāṃ yadā tv iti. yadā tu
yasmin kāle tu nāḍīnāṃ śuddhir malarāhitayaṃ syāt tadā bāhyato bāhyāni sārvavibhaktikas tasiḥ
cihnāni lakṣaṇāni tathāśabdenāntarāṇy api cihnāni bhavantīty arthaḥ. tāny evāha kāyasyeti.
kāyasya dehasya kṛśatā kārśyaṃ kāntiḥ surucir niścitam jāyeta.
</note>

<note type="jyotsna" target="#hp02_020">
<lg>

</lg>

yatheṣṭam iti. vāyoḥ prāṇasya yatheṣṭaṃ bahuvāraṃ dhāraṇaṃ kumbhakeṣu. analasya jaṭharāgneḥ
pradīpanaṃ prakṛṣṭā dīptir nādasya dhvaner abhivyaktiḥ prākaṭyam ārogyam arogatā nāḍīśodhanāt
nāḍīnāṃ śodhanāt malarāhityāj jāyate.
</note>


<note type="jyotsna" target="#hp02_021">
<lg>

</lg>

medādyādhikye upāyāntaram āha medaśleṣmādhika iti. medaś ca śleṣmā ca medaśleṣmāṇau tāv adhikau
yasya sa tādṛśaḥ puruṣaḥ. pūrvaṃ prāṇāyāmābhyāsāt prāk na tu prāṇāyāmābhyāsakāle. ṣaṭ karmāṇi
vakṣyamāṇāni samācaret samyag ācaret. anyas tu medaśleṣmādhikyarahitas tu tāni ṣaṭ karmāṇi nācaret.
tatra hetum āha doṣāṇāṃ vātapittakaphānāṃ samasya bhāvaḥ samabhāvaḥ samatvaṃ tasmād doṣāṇāṃ
samatvād ity arthaḥ.
</note>

<note type="jyotsna" target="#hp02_022">
<lg>

</lg>

ṣaṭkarmāṇy uddiśati dhautir iti. spaṣṭam.
</note>


<note type="jyotsna" target="#hp02_023">
<lg>

</lg>

idaṃ rahasyam ity āha karmaṣaṭkam iti. ghaṭasya śarīrasya śodhanaṃ malāpanayanaṃ karotīti
ghaṭaśodhanakārakam idam uddiṣṭaṃ karmaṇāṃ ṣaṭkam dhautyādikaṃ gopyaṃ gopanīyam. yataḥ
vicitraguṇasandhāyi
vicitraṃ vilakṣaṇaṃ guṇaṃ ṣaṭkarmarūpaṃ sandhātuṃ kartuṃ śīlam asyeti vicitraguṇasandhāyi
yogipuṅgavair yogiśreṣṭhaiḥ pūjyate satkriyate. gopanābhāve tu karmaṣaṭkam anyair api viditaṃ syād
iti yoginaḥ pūjyatvābhāvaḥ prasajyeteti bhāvaḥ. etenedam eva karmaṣaṭkasya mukhyaṃ phalam iti
sūcitam. medaśleṣmādināśasya prāṇāyāmair api sambhavāt. tad uktaṃ ṣaṭkarmayogam āpnoti
pavanābhyāsatatpara iti pūrvottaragranthasyāpy evam eva svārasyāc ca.
</note>


<note type="jyotsna" target="#hp02_024">
<lg>

</lg>

dhautikarmāha caturaṅgulam iti. caturṇām aṅgulānāṃ samāhāraś caturaṅgulaṃ caturaṅgulaṃ
vistāro yasya
tādṛśaṃ hastānāṃ pañcadaśair āyataṃ dīrghaṃ siktaṃ jalārdraṃ kiñcid uṣṇaṃ vastraṃ paṭaṃ tac ca
sūkṣmaṃ nūtanoṣṇīṣādeḥ khaṇḍaṃ grāhyam. guruṇā upadiṣṭo yo mārgaḥ vastragrasanaprakāras tena śanair
mandaṃ mandaṃ kiñcit kiñcid graset.  prathamadine hastamātraṃ graset. dvitīye dine hastadvayaṃ tṛtīyadine hastatrayam. evaṃ dinavṛddhyā
hastapañcadaśamātraṃ graset. punar iti. tasya prāntaṃ rājadantamadhye dṛḍhaṃ saṃlagnaṃ kṛtvā
naulikarmaṇodarasthaṃ vastraṃ samyak cālayitvā punaḥ śanaiḥ pratyāharec ca etad vastram udgiren
niṣkāsayec ca. tad dhautikarma uditaṃ kathitaṃ siddhaiḥ.
</note>



<note type="jyotsna" target="#hp02_025">
<lg>

</lg>

dhautikarmaṇaḥ phalam āha kāsaśvāseti. kāsaś ca śvāsaś ca plīhaś ca kuṣṭhaṃ ca. samāhāradvandvaḥ
kāsādayo rogaviśeṣāḥ viṃśatiḥ viṃśatisaṅkhyākāḥ kapharogāś ca dhautikarmaṇaḥ prabhāveṇa gacchanty
eva na saṃśayaḥ niścitam etad ity arthaḥ.
</note>


<note type="jyotsna" target="#hp02_026">
<lg>

</lg>

atha bastikarmāha nābhidaghneti. nābhipramāṇaṃ nābhidaghnam. pramāṇe
daghnacpratyayaḥ. tasminn nābhidaghne nābhipramāṇe jale nadyāditoye pāyur gudaṃ tasmin nyasto nālo
vaṃśanālo yena kaniṣṭhikāpraveśayogyarandhrayuktaṃ ṣaḍaṅguladīrghaṃ vaṃśanālaṃ gṛhītvā caturaṅgulaṃ
pāyau praveśayet. aṅgulidvayamitaṃ bahiḥ sthāpayet. utkaṭam āsanaṃ yasya sa utkaṭāsanaḥ.
pārṣṇidvaye sphicau vinyasya pādāṅgulibhiḥ sthitir utkaṭāsanam. ādhārasya mūlādhārasya ākuñcanaṃ
yathā jalam antaḥ praviśet tathā saṅkocanaṃ kuryāt. antaḥpraviṣṭaṃ jalaṃ naulikarmaṇā cālayitvā
tyajet. tat kṣālanaṃ bastikarmocyate. dhautibastikarmadvayaṃ bhojanāt prāg eva kartavyam.
tadanantaraṃ bhojane vilambo 'pi na kāryaḥ. kecit tu pūrvaṃ mūlādhāreṇa vāyor ākarṣaṇam abhyasya
jale sthitvā pāyau nālapraveśanam antareṇaiva bastikarmābhyasyanti. tathākaraṇe sarvaṃ jalaṃ bahir
nāyāti. ato nānārogadhātukṣayādisambhavāc ca tathā bastikarma naiva vidheyam. kim anyathā
svātmārāmaḥ pāyau nyastanāla iti brūyāt.
</note>


<note type="jyotsna" target="#hp02_027">
<lg>

</lg>

bastikarmaguṇān āha dvābhyāṃ gulmaplīhodaram iti. gulmaś ca plīhaś ca rogaviśeṣāv udaraṃ jalodaraṃ
ca teṣāṃ samāhāradvandvaḥ. vātaś ca pittaṃ ca kaphaś ca tebhyaḥ udbhavāḥ ekaikasmād dvābhyāṃ
sarvebhyo vā jātāḥ sakalāḥ sarve āmayā rogāḥ bastikarmaṇaḥ prabhāvaḥ sāmarthyaṃ śaktiḥ tena
kṣīyante naśyanti.
</note>


<note type="jyotsna" target="#hp02_028">
<lg>

</lg>

dhātv iti. abhyasyamānam anuṣṭhīyamānaṃ jale bastikarma jalabastikarma kartṛ dadyād anuṣṭhātur
iti śeṣaḥ. dhātavo

<lg>
<l>rasāsṛṅmāṃsamedo'sthimajjāśukrāṇi dhātavaḥ</l>
</lg>

ity uktāḥ.  indriyāṇi vākpāṇipādapāyūpasthāni pañca karmendriyāṇi śrotratvakcakṣurjihvāghrāṇāni
pañca jñānendriyāṇi ca antaḥkaraṇāni manobuddhicittāhaṅkārarūpāṇi teṣāṃ
paritāpavikṣepaśokādimohagauravāvaraṇadainyādirājasatāmasadharmavinivartanena
sukhaprakāśalāghavādisāttvikadharmāvirbhāvaḥ prasādas taṃ kāntiṃ dyutiṃ dahanasya jaṭharāgneḥ
pradīptiṃ prakṛṣṭāṃ dīptiṃ ca. tathā aśeṣāḥ samastā ye doṣāḥ vātapittakaphās teṣām upacayo
'pacayasyāpy
upalakṣaṇam. upacayāpacayau nihanyād nitarāṃ hanyāt.  doṣasāmyarūpam ārogyaṃ kuryād ity arthaḥ.
</note>








<note type="jyotsna" target="#hp02_030">
<lg>

</lg>

atha netikarmāha sūtram iti. vitasti vitastimitaṃ vitastir ity upalakṣaṇam adhikasyāpi. yāvatā
sūtreṇa samyag netikarma bhavet tāvad grāhyam. susnigdhaṃ suṣṭhu snigdhaṃ granthyādirahitaṃ
sūtram. tac ca navadhā dvādaśadhā pañcadaśadhā vā guṇitaṃ sudṛḍhaṃ grāhyam. nāsā nāsikā saiva nālaḥ
sacchidratvāt tasmin praveśayet. mukhān nirgamayen niṣkāsayet.

tatprakāras tv evaṃ. sūtraprāntaṃ nāsānāle praveśyetaranāsāpuṭam aṅgulyā nirudhya pūrakaṃ kuryāt.
punaś ca mukhena recayet. punaḥ punar evaṃ kurvato mukhe sūtraprāntam āyāti. tatsūtraprāntaṃ
nāsābahiḥsthasūtraprāntaṃ ca gṛhītvā śanaiś cālayed iti. cakārād ekasmin nāsānāle praveśyetarasmin
nirgamayed ity uktam. tatprakāras tv ekasmin nāsānāle sūtraprāntaṃ praveśyetaranāsāpuṭam aṅgulyā
nirudhya pūrakaṃ kuryāt paścād itaranāsānālena recayet. punaḥ punar evaṃ kurvata itaranāsānāle
sūtraprāntam āyāti tasya pūrvavac cālanaṃ kuryād iti. ayaṃ prakāras tu bahuvāraṃ kurvataḥ kadācid
bhavati. eṣoktā siddhair aṇimādiguṇasampannaiḥ.

tad uktam

<lg>
<l>avāptāṣṭaguṇaiśvaryāḥ siddhāḥ sadbhir nirūpitāḥ</l>
</lg>

iti. netir nigadyate netir iti kathyate.
</note>


<note type="jyotsna" target="#hp02_031">
<lg>

</lg>

netiguṇān āha kapālaśodhanīti. kapālaṃ śodhayati śuddhaṃ malarahitaṃ karotīti kapālaśodhanī.
cakārān nāsānālādīnām api. evaśabdo 'vadhāraṇe. divyāṃ sūkṣmapadārthagrāhiṇīṃ dṛṣṭiṃ prakarṣeṇa
dadātīti divyadṛṣṭipradāyinī. netir netikriyā. jatruṇoḥ skandhasandhyayor ūrdhvam uparibhāge jāto
jatrūrdhvajātaḥ sa cāsau rogāṇām aughaś ca tam āśu jhaṭiti nihanti. cakāraḥ pādapūraṇe.

<lg>
<l>  skandhe bhujaśiro 'ṃso 'strī sanṃdhī tasyaiva jatruṇī</l>
</lg>

ity amaraḥ.
</note>



<note type="jyotsna" target="#hp02_032">
<lg>

</lg>

trāṭakam āha nirīkṣed iti. samāhitaḥ ekāgracitto 'bhyāsī niścalā acalā cāsau dṛk ca dṛṣṭis tayā
sūkṣmaṃ ca tal lakṣyaṃ ca sūkṣmalakṣyam aśrūṇāṃ samyak pātaḥ patanaṃ tatparyantam.  anena
nirīkṣaṇasyāvadhir uktaḥ. nirīkṣet paśyet. ācāryair matsyendrādibhir idaṃ trāṭakaṃ trāṭakakarma
smṛtaṃ kathitam.
</note>


<note type="jyotsna" target="#hp02_033">
<lg>

</lg>

trāṭakaguṇān āha mocanam iti. netrasya rogā netrarogās teṣāṃ mocanaṃ nāśakaṃ tandrā ādir yeṣām
ālasyādīnāṃ teṣāṃ kapāṭakam kapāṭavad antardhāyakam abhibhāvakam ity arthaḥ. tandrā tāmasaś
cittavṛttiviśeṣaḥ. trāṭakaṃm trāṭakākhyaṃm karma yatnataḥ prayatnād gopyaṃ gopanīyam.  gopane
dṛṣṭāntam āha yatheti. hāṭakasya suvarṇasya peṭakaṃ peṭī iti loke prasiddhaṃ. yathā yena prakāreṇa
gopyate tadvat.
</note>


<note type="jyotsna" target="#hp02_034">
<lg>

</lg>

naulikarmāha amandeti. natau namrībhūtāv aṃsau skandhau yasya sa natāṃsaḥ pumān amando 'tiśayito ya
āvartas tasyeva jalabhramasyeva
vego javas tena tundam udaram

<lg>
<l>  picaṇḍakukṣī jaṭharodaraṃ tundaṃ stanau kucau</l>
</lg>

ity amaraḥ. savyaṃ cāpasavyaṃ ca savyāpasavye dakṣiṇavāmabhāgau tayoḥ
savyāpasavyataḥ. saptamyarthe tasiḥ. bhrāmayed bhramantaṃ prerayet. siddhair eṣā nauliḥ
pracakṣyate kathyate.
</note>


<note type="jyotsna" target="#hp02_035">
<lg>

</lg>

nauliguṇān āha mandāgnīti. mandaś cāsāv agniś ca jaṭharāgnis tasya sandīpanaṃ samyag dīpanaṃ ca
pācanaṃ ca bhuktānnaparipākaś ca mandāgnisandīpanapācane te ādinī yasya tan
mandāgnisandīpanapācanādi tasya sandhāyikā vidhātrī. ādiśabdena malaśuddhyādi. sadaiva
sarvadaivānandakarī sukhakarī. aśeṣāḥ samastāś ca te doṣāś ca vātādaya āmayāś ca rogās teṣāṃ śoṣaṇī
śoṣaṇakartrī. haṭhasya kriyāṇāṃ dhautyādīnāṃ maulir maulir ivottamā dhautibastyor
naulisāpekṣatvāt. iyam uktā nauliḥ.
</note>

<note type="jyotsna" target="#hp02_036">
<lg>

</lg>

atha kapālabhātiṃ tadguṇaṃ ca āha bhastrāvad iti. lohakārasya bhastrā agner dhamanasādhanībhūtaṃ
carma tadvat sambhrameṇa saha vartamānau sasambhramāv amandau yau recapūrau recakapūrakau
kapālabhātir iti vikhyātā. kīdṛśī kaphadoṣaviśoṣaṇī. kaphasya doṣā viṃśatibhedabhinnāḥ. tad uktaṃ
nidāne kapharogāś ca viṃśatir iti. teṣāṃ viśoṣaṇī vināśinī.
</note>



<note type="jyotsna" target="#hp02_037">
<lg>

</lg>

ṣaṭkarmaṇāṃ prāṇāyāmopakārakatvam āha ṣaṭkarmeti. ṣaṭkarmabhir dhautiprabhṛtibhiḥr nirgatāḥ.
sthaulyaṃ sthūlasya bhāvaḥ sthūlatvam. kaphadoṣā viṃśatisaṅkhyākāḥ malādayaś ca yasya sa tathā.
śeṣād vibhāṣā iti kapratyayaḥ. ādiśabdena pittādayaḥ. prāṇāyāmaṃm
kuryāt. tatas tasmāt ṣaṭkarmapūrvakāt prāṇāyāmād anāyāsenāśrameṇa siddhyati yoga iti
śeṣaḥ. ṣaṭkarmākaraṇe tu prāṇāyāme śramādhikyaṃ syād iti bhāvaḥ.
</note>


<note type="jyotsna" target="#hp02_038">
<lg>

</lg>

matabhedena ṣaṭkarmaṇām anupayogam āha prāṇāyāmair iti. prāṇāyāmair eva. evaśabdaḥ
ṣaṭkarmavyavacchedārthaḥ. sarve malāḥ praśuṣyanti. malā ity upalakṣaṇaṃ sthaulyakaphapittādīnām.
iti hetoḥ keṣāñcid ācāryāṇāṃ yājñavalkyādīnām anyat karma ṣaṭkarma na samṃmatam nābhimatam.
ācāryalakṣaṇam uktaṃ vāyupurāṇe

<lg>
<l>ācinoti ca śāstrārtham ācāre sthāpayed api</l>
<l>svayam ācarate yasmād ācāryas tena cocyate iti</l>
</lg>
</note>


<note type="jyotsna" target="#hp02_29">
<lg>

</lg>

gajakaraṇīm āha udaragateti. apānaṃ pavanam apānavāyuṃ kaṇṭhanāle kaṇṭho nāla iva kaṇṭhanālas
tasminn udīryotkṣipyodare gataḥ prāptaḥ sa cāsau padārthaś ca bhuktapītānnajalādis taṃ yayodvamanti
udgiranti yayā. yogina ity adhyāhāraḥ. krameṇa yaḥ paricayo 'bhyāsas tena vaśyaṃ svādhīnaṃ nāḍīnāṃ
cakraṃ yasyāṃ sā tathā. sā kriyā haṭhajñair haṭhayogābhijñair gajakaraṇīti nigadyate
kathyate. kramaparicayavaśyanāḍimārgā iti kvacit pāṭhaḥ. tasyāyam arthaḥ kramaparicayena vaśyo
nāḍyāḥ śaṅkhinyāḥ mārgaḥ kaṇṭhaparyanto yasyāṃ sā tathā.
</note>


<note type="jyotsna" target="#hp02_039">
<lg>

</lg>

prāṇāyāmo 'vaśyam abhyasanīyaḥ sarvottamair abhyastatvān mahāphalatvāc ceti sūcayann āha caturbhiḥ
brahmādaya iti. brahmā ādir yeṣāṃ te brahmādayas te 'pi kim utānye ity arthaḥ. tridaśāḥ devāḥ.
antayatīty antakaḥ kālas tasmād bhayam antakabhayaṃ tasmāt pavanasya prāṇavāyoḥ yo 'abhyāsaḥ
recakapūrakakumbhakabhedabhinnaprāṇāyāmānuṣṭhānarūpas tasmin tatparāḥ avahitā abhūvann āsan.
tasmāt pavanam abhyaset prāṇam abhyaset.
</note>


<note type="jyotsna" target="#hp02_040">
<lg>

</lg>

yāvad iti. yāvad yāvatkālaparyantaṃ marut prāṇānilo dehe śarīre baddhaḥ śvāsocchvāsakriyāśūnyaḥ.
yāvac cittam antaḥkaraṇaṃ nirākulam avikṣiptaṃ samāhitam. yāvad bhruvor madhye dṛṣṭir
antaḥkaraṇavṛttiḥ dṛśir atra jñānasāmānyārthaḥ. tāvat tāvatkālaparyantaṃ kalayatīti kālo 'ntakas
tasmād bhayaṃ kutaḥ. na kuto 'pīty arthaḥ. tathā ca vakṣyati

<lg>
<l>khādyate na ca kālena bādhyate na ca karmaṇā</l>
<l>sādhyate na sa kenāpi yogī yuktaḥ samādhinā</l>
</lg>

iti svādhīnamṛtyur bhavatīty arthaḥ.
</note>


<note type="jyotsna" target="#hp02_041">
<lg>

</lg>

vidhivad iti. vidhivat prāṇasaṃyāmair āsanajālandharabandhādividhiyuktaprāṇāyāmair nāḍīcakre
nāḍīnāṃ cakraṃ samūhas tasmin viśodhite viśeṣeṇa śodhite nirmale sati māruto vāyuḥ suṣumṇā
iḍāpiṅgalayor madhyasthā nāḍī tasyā vadanaṃ mukhaṃ bhittvā sukhād anāyāsād viśati suṣumṇnāntar iti
śeṣaḥ.
</note>


<note type="jyotsna" target="#hp02_042">
<lg>

</lg>

māruta iti. mārute prāṇavāyau madhye suṣumṇnāmadhye sañcāraḥ samyak caraṇaṃ gamanaṃ mūrdhaparyantaṃ
yasya sa madhyasañcāras tasmin sati manasaḥ sthairyaṃ dhyeyākāravṛttipravāho jāyate
prādurbhavati. yo manasaḥ susthirībhāvaḥ suṣṭhu sthirībhavanaṃ saiva manonmanyavasthā.
manonmanīśabda unmanīparyāyaḥ. tathāgre vakṣyati rājayogaḥ samādhiś ca ity ādinā.
</note>


<note type="jyotsna" target="#hp02_043">
<lg>

</lg>

vicitreṣu kumbhakeṣu pravṛttiṃ janayituṃ teṣāṃ mukhyaphalam avāntaraphalaṃ cāha tatsiddhaya iti.
vidhānaṃ kumbhakānuṣṭhānaprakāras taj jānantīti vidhānajñās tatsiddhaye unmanyavasthāsiddhaye
citrān sūryabhedanādibhedena nānāvidhān kumbhakān kurvanti. vicitrāś ca te kumbhakāś ca
vicitrakumbhakās teṣām abhyāsād anuṣṭhānād vicitrām aṇimādibhedena nānāvidhāṃ vilakṣaṇāṃ vā
janmauṣadhimantratapojātābhyāṃ siddhim. tad uktaṃ bhāgavate

<lg>
<l>janmauṣadhitapomantrair yāvatya iha siddhayaḥ</l>
<l>yogenāpnoti tāḥ sarvā nānyair yogagatiṃ vrajet</l>
</lg>

iti. āpnuyāt pratyāhārādiparamparayeti bhāvaḥ.
</note>


<note type="jyotsna" target="#hp02_044">
<lg>

</lg>

athāṣṭakumbhakān nāmabhir nirdiśati sūryabhedanam iti spaṣṭam.
</note>




<note type="jyotsna" target="#hp02_045">
<lg>

</lg>

atha haṭhasiddhāv ananyathāsiddhāṃ pāramarahasyāṃ sarvakumbhakasādhāraṇayuktim āha tribhiḥ
pūrakānta iti. jālandhara ity abhidhā nāma yasya sa jālandharābhidho bandho badhnāti prāṇavāyum iti
bandhaḥ. kaṇṭhākuñcanapūrvakaṃ cibukasya hṛdi sthāpanaṃ jālandharabandhaḥ pūrakānte pūrakasyānte
pūrakānantaraṃ jhaṭiti kartavyaḥ. tuśabdāt kumbhakādau. uḍḍiyānakas tu kumbhakānte
kumbhakasyānte kiñcit kumbhakaśeṣe recakasyādau recakādau recakāt pūrvaṃ kartavyaḥ.
prayatnaviśeṣeṇa nābhipradeśasya pṛṣṭhata ākarṣaṇam uḍḍiyānabandhaḥ.
</note>


<note type="jyotsna" target="#hp02_046">
<lg>

</lg>

adhastād iti. kaṇṭhasya saṅkocanaṃ kaṇṭhasaṅkocanaṃ tasmin kṛte sati jālandharabandhe kṛte satīty
arthaḥ. āśv avyavahitottaram evādhastād adhaḥpradeśād ākuñcanena ādhārākuñcanena mūlabandhenety
arthaḥ.  madhye nābhipradeśe paścimataḥ pṛṣṭhatas tānaṃ tānanam ākarṣaṇaṃ tenoḍḍiyānabandhenety
arthaḥ. uktarītyā kṛtena bandhatrayeṇa prāṇo vāyur brahmanāḍiṃ suṣumnṇāṃ gacchatīti brahmanāḍigaḥ
suṣumṇnānāḍigāmī syād ity arthaḥ.

atredaṃ rahasyaṃ yadi śrīgurumukhāj jihvābandhaḥ samyak parijñātas tarhi jihvābandhapūrvakena
jālandharabandhenaiva prāṇāyāmaḥ siddhyati. vāyuprakopo naiva bhavati.  vapuḥkṛśatvaṃ vadane
prasannatā ityādīni sarvāṇi lakṣaṇāni jāyanta iti mūlabandhoḍḍiyānabandhau
nopayuktau. tayor jihvābandhapūrvakeṇa jālandharabandhenānyathāsiddhatvāt. jihvābandho na viditaś
ced adhastāt kuñcanena iti ślokoktarītyā prāṇāyāmāḥ kartavyāḥ. trayo 'pi bandhā gurumukhāj
jñātavyāḥ. mūlabandhas tvasamyagjñāto nānārogotpādakaḥ. tathā hi yadi mūlabandhe kṛte dhātukṣayo
viṣṭambho 'gnimāndyaṃ nādamandyaṃ guṭikāsamūhākāram ajasyeva purīṣaṃ syāt tadā mūlabandhaḥ samyag
na jñāta iti bodhyam. yadi tu dhātupuṣṭiḥ samyag malaśuddhir agnidīptiḥ samyag nādābhivyaktiś ca
syāt tadā jñeyaṃ tadā mūlabandhaḥ samyag jñāta iti.
</note>



<note type="jyotsna" target="#hp02_047">
<lg>

</lg>

āpānam iti. āpānam āpānavāyum ūrdhvam utthāpya ādhārākuñcanena prāṇaṃ prāṇavāyuṃ kaṇṭhād adhaḥ
adhobhāge nayet yogī prāpayed. yaḥ sa yogī yogo 'syāsti abhyasyatveneti yogī yogābhyāsī jarayā
vārdhakyena vimukto viśeṣeṇa muktaḥ san ṣoḍaśānām abdānāṃ samāhāraḥ ṣoḍaśābdam ṣoḍaśābdaṃ vayo
yasya sa tādṛśo bhavet. yady api pūrakānte tu kartavyaḥ ity ādinā trayāṇāṃ
ślokānām eka evārthaḥ paryavasyati tathāpi pūrakānte tu kartavyaḥ ity anena bandhānāṃ kāla
uktaḥ. adhastāt kuñcanenety anena bandhānāṃ svarūpam uktam. apānam ūrdhvam utthāpyety anena
bandhānāṃ phalam uktam iti viśeṣaḥ. jālandharabandhe mūlabandhe ca kṛte uḍḍiyānabandho bhavaty
evety asmin śloke-noktaḥ. tathā coktaṃ jñāneśvareṇa gītāṣaṣṭhādhyāyavyākhyāyāṃ mūlabandhe
jālandharabandhe ca kṛte nābher adhobhāga ākarṣaṇākhyo bandhaḥ svayam eva
bhavati iti.
</note>



<note type="jyotsna" target="#hp02_048">
<lg>

</lg>

<lg>
<l>yogābhyāsakramaṃ vakṣye yogināṃ yogasiddhaye</l>
<l>uṣaḥkāle samutthāya prātaḥkāle 'thavā budhaḥ</l>
<l>guruṃ saṃsmṛtya śirasi hṛdaye sveṣṭadevatām</l>
<l>śaucaṃ kṛtvā dantaśuddhiṃ vidadhyād bhasmadhāraṇam</l>
<l>śucau deśe maṭhe ramye pratiṣṭhāpyāsanaṃ mṛdu</l>
<l>tatropaviśya saṃsmṛtya manasā gurum īśvaram</l>
<l>deśakālau ca saṅkīrtya saṅkalpavidhipūrvakam</l>
</lg>

adyetyādi śrīparameśvaraprasādapūrvakam samādhitatphalasiddhyartham āsanapūrvakān prāṇāyāmādīn kariṣye

<lg>
<l>  anantaṃ praṇamed devaṃ nāgeśaṃ pīṭhasiddhaye</l>
</lg>

maṇibhrājatphaṇāsahasravidhṛtaviśvambharāmaṇḍalāyānantāya nāgarājāya namaḥ

<lg>
<l>tato 'bhyased āsanāni śrame jāte śavāsanam</l>
<l>ante samabhyaset tat tu śramābhāve tu nābhyaset</l>
<l>karaṇīṃ viparītākhyāṃ kumbhakān pūrvam abhyaset</l>
<l>jālandharasya dārḍhyārthaṃ kumbhakeṣūpayogataḥ</l>
<l>vidhāyācamanaṃ kṛtvā karmāṅgaṃ prāṇasaṃyamam</l>
<l>yogīndrādīn namaskṛtya kaurmāc ca śivavākyataḥ</l>
</lg>


kūrmapurāṇe śivavākyam

<lg>
<l>namaskṛtyātha yogīndrān saśiṣyāṃś ca vināyakam</l>
<l>guruṃ caivātha māṃ yogī yuñjīta susamāhitaḥ</l>
<l>baddhvābhyāse siddhapīṭhaṃ kumbhakān bandhapūrvakam</l>
<l>prathame daśa kartavyāḥ pañcavṛddhyā dine dine</l>
<l>kāryā aśītiparyantaṃ kumbhakāḥ susamāhitaiḥ</l>
<l>yogīndraiḥ prathamaṃ kuryād abhyāsaṃ candrasūryayoḥ</l>
<l>anulomavilomākhyam etaṃ prāhur manīṣiṇaḥ</l>
<l>sūryabhedanam abhyasya bandhapūrvakam ekadhīḥ</l>
<l>ujjāyinaṃ tataḥ kuryāt sītkārīṃ śītalīṃ tataḥ</l>
<l>bhastrikāṃ ca samabhyasya kuryād anyān na vā parān</l>
<l>mudrāḥ samabhyased buddhā guruvaktrād yathākramam</l>
<l>tataḥ padmāsanaṃ baddhvā kuryān nādānucintanam</l>
<l>abhyāsaṃ sakalaṃ kuryād īśvarārpaṇam ādṛtaḥ</l>
<l>abhyāsād utthitaḥ snānaṃ kuryād uṣṇena vāriṇā</l>
<l>snātvā samāpayen nityaṃ karma saṅkṣepataḥ sudhīḥ</l>
<l>madhyāhne 'pi tathābhyasya kiñcid viśramya bhojanam</l>
<l>kurvīta yogināṃ pathyam apathyaṃ na kadācana</l>
<l>elāṃ vāpi lavaṅgaṃ vā bhojanānte ca bhakṣayet</l>
<l>kecit karpūram icchanti tāmbūlaṃ śobhanaṃ tathā</l>
<l>cūrṇena rahitaṃ śastaṃ pavanābhyāsayoginām</l>
<l>iti cintāmaṇer vākyaṃ svārasyaṃ bhajate na hi</l>
<l>kecit padena yasmāt tu tayoḥ śītauṣṇyahetutā</l>
<l>bhojanānantaraṃ kuryān mokṣaśāstrāvalokanam</l>
<l>purāṇaśravaṇaṃ vāpi nāmasaṃkīrtanaṃ vibhoḥ</l>
<l>sāyaṃ sandhyāvidhiṃ kṛtvā yogaṃ pūrvavad abhyaset</l>
<l>yadā trighaṭikāśeṣo divaso 'bhyāsam ācaret</l>
<l>abhyāsānantaraṃ kāryā sāyaṃsandhyā tadā budhaiḥ</l>
<l>ardharātre haṭhābhyāsaṃ vidadhyāt pūrvavad yamī</l>
<l>viparītāṃ tu karaṇīṃ sāyaṃkālārdharātrayoḥ</l>
<l>nābhyased bhojanād ūrdhvaṃ yataḥ sā na praśasyate</l>
</lg>

athoddeśānukrameṇa kumbhakān vivakṣus tatra prathamoditaṃ sūryabhedanaṃ tadguṇāṃś cāha tribhiḥ
āsana iti. sukhaṃ dadātīti sukhadaṃ tasmin sukhade.

<lg>
<l>śucau deśe pratiṣṭhāpya sthiram āsanam ātmanaḥ</l>
<l>nātyucchritaṃ nātinīcaṃ cailājinakuśottaram</l>
</lg>

ity uktalakṣaṇe viviktadeśe ca sukhāsanasthaḥ śuciḥ samagrīvaśiraḥśarīraḥ iti śruteś ca. cailājinakuśottara āsane. āste 'sminn ity āsanam āsyate 'neneti vā tasmin yogī
yogābhyāsī.  āsanaṃ svastikavīrasiddhapadmādyanyatamaṃ mukhyatvāt siddhāsanam eva vā baddhvaiva
bandhanena sampādyaiva kṛtvaivety arthaḥ. tata āsanabandhānantaraṃ dakṣā dakṣiṇabhāgasthā yā nāḍī
piṅgalā tayā bahiḥsthaṃ dehād bahir vartamānaṃ pavanaṃ vāyuṃ śanair mandamandam ākṛṣya piṅgalayā
mandamandaṃ pūrakaṃ kṛtvety arthaḥ.
</note>



<note type="jyotsna" target="#hp02_049">
<lg>

</lg>


ākeśād iti. keśān maryādīkṛtyety ā keśaṃ tasmāt. nakhāgrān maryādīkṛtyety ānakhāgraṃ tasmāc
ca. nirodhasya vāyor avarodhasya avadhir maryādā yasmin karmaṇi tat tathā kumbhayet.  keśaparyantaṃ
nakhāgraparyantaṃ ca vāyor nirodho yathā bhavet tathātiprayatnena kumbhakaṃ kuryād ity arthaḥ.

nanu

<lg>
<l>haṭhān niruddhaḥ prāṇo 'yaṃ romakūpeṣu niḥsaret</l>
<l>dehaṃ vidārayaty eṣa kuṣṭhādi janayaty api</l>
<l>tataḥ pratyāyitavyo 'sau krameṇāraṇyahastivat</l>
<l>vanyo gajo gajārir vā krameṇa mṛdutām iyāt</l>
<l>karoti śāstṛnirdeśān na ca taṃ parilaṅghayet</l>
<l>tathā prāṇo hṛdistho'yaṃ yogināṃ kramayogataḥ</l>
<l>gṛhītaḥ sevyamānas tu viśrambham upagacchati</l>
</lg>

iti vākyaviruddham atiprayatnena kumbhakaṃ kuryād iti katham uktam iti cen na. haṭhān niruddhaḥ
prāṇo 'yaṃ itivākyasya balād acireṇa prāṇajayaṃ kariṣyāmīti buddhyārambhaḥ eva. evaṃ ca
bahvabhyāsāsaktaparatvāt krameṇāraṇyahastivad iti dṛṣṭāntasvārasyāc ca. ata eva sūryācandramasor
abhyāse dhārayitvā yathāśakti nidhārayed atirodhata iti coktaṃ
saṅgacchate.  tasmāt kumbhakas tv atiprayatnapūrvakaṃ kartavyaḥ. yathā yathātiyatnena kumbhakaḥ
kriyate tathā tathā tasmin guṇādhikyaṃ bhavet. yathā yathā ca śithilaḥ kumbhakaḥ syāt tathā tathā
guṇālpatvaṃ syāt. atra yoginām anubhavo 'pi mānam. pūrakas tu śanaiḥ śanaiḥ kāryaḥ vegād vā
kartavyaḥ.  vegād api kṛte pūrake doṣābhāvāt. recakas tu śanaiḥ śanair eva kartavyaḥ. vegāt kṛte
recake balahāniprasaṅgāt. tataḥ śanaiḥ śanair eva recayen na tu vegata ityādy anekadhā
granthakārokteś ca. tato nirodhāvadhi kumbhakānantaraṃ śanaiḥ śanair mandaṃ mandaṃ savye vāmabhāge
sthitā nāḍī savyanāḍī tayā savyanāḍyā iḍayā pavanaṃ vāyuṃ recayed bahir niḥsārayet. punaḥ śanair
ity uktas tu śanair eva recayed ity avadhāraṇārthā. tad uktaṃ

<lg>

</lg>
</note>

<note type="jyotsna" target="#hp02_050">
<lg>

</lg>

kapālaśodhanam iti. kapālasya mastakasya śodhanaṃ śuddhikaraṃ vātajā doṣā vātadoṣā aśītiprakārās
tān hantīti vātadoṣaghnam. kṛmīṇām udare jātānāṃ doṣo vikāras taṃ haratīti kṛmidoṣahṛt. punaḥ punar
bhūyo bhūyaḥ kāryam. sūryeṇāpūrya kumbhayitvā candreṇa recanam iti rītyedam uttamam utkṛṣṭaṃ
sūryabhedanaṃ sūryabhedanākhyam uktaṃ yogibhir iti śeṣaḥ.
</note>


<note type="jyotsna" target="#hp02_051">
<lg>

</lg>

ujjāyinam āha sārdhena mukham iti. mukham āsyaṃ saṃyamya saṃyataṃ kṛtvā mudrayitvety
arthaḥ. kaṇṭhāt tu kaṇṭhād ārabhya hṛdayāvadhi hṛdayam avadhir yasmin karmaṇi tat tathā svanena
sahitaṃ yathā syāt tathā. ubhe kriyāviśeṣaṇe. lagati śliṣyati pavana ity arthāt. tathā tena
prakāreṇa nāḍībhyām iḍāpiṅgalābhyāṃ pavanaṃ vāyuṃ śanair mandam ākṛṣya ākṛṣṭaṃ kṛtvā pūrayitvety
arthaḥ.
</note>



<note type="jyotsna" target="#hp02_052">
<lg>

</lg>

pūrvavad iti. prāṇaṃ pūrvavat pūrveṇa sūryabhedanena tulyaṃ pūrvavat. ākeśād ānakhāgrāc ca
nirodhāvadhi kumbhayed ityuktarītyā kumbhayed rodhayet. tataḥ kumbhakānantaram iḍayā vāmanāḍyā
recayet tyajet.  prāṇaṃ pūrvavat pūrveṇa sūryabhedanena tulyaṃ pūrvavat. ākeśād ānakhāgrāc ca
nirodhāvadhi kumbhayed ityuktarītyā kumbhayed rodhayet. tataḥ kumbhakānantaram iḍayā vāmanāḍyā
recayet tyajet.

ujjāyiguṇān āha sārdhaślokena śleṣmadoṣaharam iti. kaṇṭhe kaṇṭhapradeśe śleṣmaṇo doṣāḥ śleṣmadoṣāḥ
kāsādayas tān haratīti śleṣmadoṣaharas taṃ dehānalasya dehamadhyagatānalasya jāṭharasya vivardhanaṃ
viśeṣeṇa vardhanaṃ dīpanam ity arthaḥ.
</note>

<note type="jyotsna" target="#hp02_053">
<lg>

</lg>

nāḍīti. nāḍī śirā jalaṃ pītam udakam udaraṃ tundam āsamantād dehe vartamānā dhātava ādhātavaḥ.
eṣām itaretaradvandvaḥ. teṣu gataḥ prāpto yo doṣo vikāras taṃ viśeṣeṇa nāśayatīti
nāḍījalodarādhātugatadoṣavināśanam. gacchatā gamanaṃ kurvatā tiṣṭhatā sthitena vāpi puṃsā
ujjāyyākhyam ujjāyīty ākhyā yasya tat. tu ity anena asya vaiśiṣṭyaṃ dyotayati. kāryaṃ kartavyam.
udyāyīti kvacit pāṭhaḥ. gacchatā tiṣṭhatā tu bandharahitaḥ kartavyaḥ. kumbhakaśabdas
triliṅgaḥ. puṃlliṅgapāṭhe tu viśeṣaṇeṣv api puṃlliṅgaḥ pāṭhaḥ kāryaḥ.
</note>


<note type="jyotsna" target="#hp02_054">
<lg>

</lg>

sītkārīkumbhakam āha sītkām iti. vaktre mukhe sītkāṃ sīd eva sītkā sīd iti śabdaḥ sītkāras tāṃ
kuryāt. oṣṭhayor antare saṃlagnayā jihvayā sītkārapūrvakaṃ mukhena pūrakaṃ kuryād ity arthaḥ.
ghrāṇenaiva nāsikayaivety anenobhābhyāṃ nāsāpuṭābhyāṃ recakaḥ kāryam ity uktam. evaśabdena
vaktrasya vyavacchedaḥ. vaktreṇa vāyor niḥsāraṇaṃ tv abhyāsānantaram api na kāryam.
balahānikaratvāt. vijṛmbhikāṃ recakaṃ kuryād ity atrāpi sambadhyate. kumbhakas tv anukto 'pi
sītkāryāḥ kumbhakatvād evāvagantavyaḥ. atha sītkāryāḥ praśaṃsā. evam uktaprakāreṇābhyāsaḥ
paunaḥpunyenānuṣṭhānaṃ sa eva yogaḥ yogasādhanatvāt tena dvitīya eva dvitīyakaḥ kāmadevaḥ
kandarpaḥ. rūpalāvaṇyātiśayena kāmadevasādṛśyāt.
</note>


<note type="jyotsna" target="#hp02_055">
<lg>

</lg>

yoginīnāṃ cakraṃ yoginīcakraṃ yoginīsamūhaḥ. tasya samṃmānyaḥ saṃsevyaḥ. sṛṣṭiḥ prapañcotpattiḥ
saṃhāras tallayaḥ tayoḥ kārakaḥ kartā. kṣudhā bhoktum icchā na. tṛṣā jalapānecchā na. nidrā
suṣuptir na. ālasyaṃ kāyacittagauravāt pravṛttyabhāvaḥ. kāyagauravaṃ kaphādinā cittagauravaṃ
tamoguṇena. naiva prajāyate naiva prādurbhavati. evam abhyāsayogeneti prajāyata iti ca prativākyaṃ
sambadhyate.
</note>


<note type="jyotsna" target="#hp02_056">
<lg>

</lg>

bhaved iti. dehasya śarīrasya sattvaṃ balaṃ ca bhavet. anenoktena vidhinābhyāsavidhinā yogīndro
yoginām indra iva yogīndro bhūmimaṇḍale sarvair upadravair varjitaḥ sarvopadravavarjito bhavet
satyam. sarvaṃ vākyaṃ sāvadhāraṇam iti nyāyāt. yad uktaṃ phalaṃ tat satyam evety arthaḥ.
</note>


<note type="jyotsna" target="#hp02_058">
<lg>

</lg>

śītalīkumbhakam āha jihvayeti. jihvayā oṣṭhayor bahir nirgatayā vihaṅgamādharacañcusadṛśayā vāyum
ākṛṣya śanaiḥ pūrakaṃ kṛtvety arthaḥ. pūrvavat sūryabhedanavat kumbhasya kumbhakasya sādhanaṃm
vidhānaṃ kṛtvety adhyāhāraḥ. sudhīḥ śobhanā dhīr yasya saḥ. ghrāṇasya randhre ghrāṇarandhre tābhyāṃ
nāsāpuṭavivarābhyāṃ śanakaiḥ śanair eva. avyayasarvanāmnām ity
akac. pavanaṃ vāyum recayet.
</note>



<note type="jyotsna" target="#hp02_059">
<lg>

</lg>

śītalīguṇān āha gulmeti. gulmaś ca plīhaś ca gulmaplīhau rogaviśeṣāv ādī yeṣāsāṃ te gulmaplīhādikās
tān rogān āmayān jvaraṃ jvarākhyaṃ rogam pittaṃ pittavikāram kṣudhāṃ bhoktum icchām tṛṣām
jalapānecchām viṣāṇi sarpādiviṣajanitavikārān śītalī nāmeti prasiddhārthakam avyayam iyam uktā
kumbhikā nihanti nitarāṃ hanti. kumbhaśabdaḥ strīliṅgo 'pi. tathā ca śrīharṣaḥ

<lg>
<l>udasya kumbhīr athaha śātakumbhajāḥ</l>
</lg>

iti svārthe kapratyaye kumbhī eva kumbhikā iti.
</note>


<note type="jyotsna" target="#hp02_060">
<lg>

</lg>

bhastrākumbhakasya padmāsanapūrvakam evānuṣṭhānāt tadādau padmāsanam āha ūrvor iti. upary uttāne
śubhe śuddhe ubhe dve pādayos tale 'dhaḥpradeśe ūrvoḥ saṃsthāpya samyak sthāpayitvā vaset. etat
padmāsanaṃ bhavet. kīdṛśam sarveṣāṃ pāpānāṃ prakarṣeṇa nāśanam. atroparīty avyayam
uttānavācakam. tathā ca kārakeṣu manoramāyāṃ upary upari buddhīnām ity atroparibuddhīnām ity asyottānabuddhīnām iti vyākhyānaṃ kṛtam.
</note>


<note type="jyotsna" target="#hp02_061">
<lg>

</lg>

bhastrikākumbhakam āha samyag iti. grīvā ca udaraṃ ca grīvodaram. prāṇyaṅgatvād ekavadbhāvaḥ.
samaṃ grīvodaraṃ yasya sa samagrīvodaraḥ. susthitā dhīr yasya sa sudhīḥ. padmāsanaṃ samyak sthiraṃ
baddhvā mukhaṃ saṃyamya saṃyataṃ kṛtvā yatnena prayatnena ghrāṇena ghrāṇasyaikatareṇa randhreṇa
prāṇaṃ śarīrāntaḥsthitaṃ vāyuṃ recayet.
</note>


<note type="jyotsna" target="#hp02_062">
<lg>

</lg>

recakaprakāram āha yatheti. hṛc ca kaṇṭhaś ca hṛtkaṇṭhaṃ tasmin hṛtkaṇṭhe. samāhāradvandvaḥ.
kapālāvadhi kapālaparyantaṃ svanena sahitaṃ sasvanaṃm yathā syāt tathā yena prakāreṇa lagati. prāṇa
iti śeṣaḥ. tathā recayet. hṛtpadmam avadhir yasmin karmaṇi tat hṛtpadmāvadhi vegena tarasā
mārutaṃ vāyuṃ pūrayet. cāpīti pādapūraṇārtham.
</note>

<note type="jyotsna" target="#hp02_063">
<lg>

</lg>

punar iti. tadvat pūrvavat punar virecayet punaḥ punaḥ pūrayec cety anvayaḥ. ukte 'rthe dṛṣṭāntam
āha yathaiveti. lohakāreṇa lohavikārāṇāṃ kartrā bhastrā agner dhamanasādhanībhūtaṃ carma yathaiva
yenaiva prakāreṇa vegena cālyate.
</note>


<note type="jyotsna" target="#hp02_064">
<lg>

</lg>

tathaiveti. tathaiva tenaiva prakāreṇa svaśarīrasthaṃ svaśarīre sthitaṃ pavanaṃ prāṇaṃ dhiyā
buddhyā cālayet. recakapūrakayor nirantarāvartanena cālanasyāvadhim āha yadā śrama iti. yadā yasmin
kāle dehe śarīre śramo recakapūrakayor nirantarāvartanenāyāso bhavet tadā tasmin kāle sūryeṇa
sūryanāḍyā pūrayet.
</note>


<note type="jyotsna" target="#hp02_065">
<lg>

</lg>

yatheti. yathā yena prakāreṇa pavanena vāyunā laghu kṣipram evodaraṃ pūrṇaṃ bhavet tathā tena
prakāreṇa sūryanāḍyā pūrayet. laghu kṣipram araṃ drutam ity amaraḥ.
pūrakānantaraṃ yat kartavyaṃ tad āha dhārayed iti. madhyātarjanībhyāṃ madhyamātarjanībhyāṃ vinā
aṅguṣṭhānāmikākaniṣṭhikābhir nāsikāṃ dṛḍhaṃ dhārayet. aṅguṣṭhena dakṣiṇanāsāpuṭaṃ
nirudhyānāmikākaniṣṭhikābhyāṃ vāmanāsāpuṭaṃ nirudhya nāsikāṃ dṛḍhaṃ gṛhṇīyād ity arthaḥ.
</note>

<note type="jyotsna" target="#hp02_066,02.067">
<lg>

</lg>

vidhivad iti. vidhivat bandhapūrvakaṃ kumbhakaṃ kṛtvā iḍayā candranāḍyānilaṃ vāyuṃ recayet.
bhastrākumbhakasyeyaṃ paripāṭī. vāmanāsikāpuṭaṃ dakṣiṇabhujānāmikākaniṣṭhikābhyāṃ nirudhya
dakṣiṇānāsikāpuṭena bhastrāvad vegena recakapūrakāḥ kāryāḥ. śrame jāte tenaiva nāsāpuṭena pūrakaṃ
kṛtvāṅguṣṭhena dakṣiṇaṃ nāsikāpuṭaṃ nirudhya yathāśakti kumbhakaṃ dhārayet. paścād iḍayā
recayet. punar dakṣiṇanāsāpuṭam aṅguṣṭhena nirudhya vāmanāsikāpuṭena bhastrāvaj jhaṭiti
recakapūrakāḥ kartavyāḥ. śrame jāte tenaiva nāsikāpuṭena pūrakaṃ kṛtvānāmikākaniṣṭhikābhyāṃ
vāmanāsikāpuṭaṃ nirudhya yathāśakti kumbhakaṃ kṛtvā piṅgalayā recayed ity ekā
rītiḥ.

vāmanāsikāpuṭam anāmikākaniṣṭhikābhyāṃ nirudhya dakṣiṇanāsikāpuṭena pūrakaṃ kṛtvā jhaṭity
aṅguṣṭhena dakṣiṇanāsikāpuṭaṃ nirudhya vāmanāsāpuṭena recayed. evaṃ śatadhā kṛtvā śrame jāte
tenaiva pūrayet. bandhapūrvakaṃ kṛtveḍayā recayet. punar dakṣiṇanāsāpuṭam aṅguṣṭhena nirudhya
vāmanāsāpuṭena pūrakaṃ kṛtvā jhaṭiti vāmanāsikāpuṭam anāmikākaniṣṭhikābhyāṃ nirudhya piṅgalayā
recayed bhastrāvat. punaḥ punar evaṃ kṛtvā recakapūrakāvṛttiśrame jāte vāmanāsāpuṭenaiva pūrakaṃ
kṛtvānāmikākaniṣṭhikābhyāṃ dhṛtvā kumbhakaṃ kṛtvā piṅgalayā recayed iti dvitīyā rītiḥ.

bhastrikāguṇān āha vātapitteti. vātaś ca pittaṃ ca śleṣmā ca vātapittaśleṣmāṇas tān haratīti tat
tādṛśaṃ śarīre dehe yo 'gnir jaṭharānalas tasya viśeṣeṇa vardhanaṃ dīpanam. kṣipraṃ śīghraṃ
kuṇḍalyāḥ suptāyā bodhakaṃ bodhakartṛ punātīti pavanaṃ pavitrakārakaṃ sukhaṃ dadātīti sukhadaṃ
hitaṃ tridoṣaharatvāt sarveṣāṃ hitaṃ sarvadā ca hitam. sarveṣāṃ kumbhakānāṃ sarvadā hitatve 'pi
sūryabhedanojjāyināv uṣṇau prāyeṇa śīte hitau. sītkārīśītalyau śītale prāyeṇoṣṇe
hite. bhastrākumbhakaḥ samaśītoṣṇaḥ sarvadā hitaḥ. sarveṣāṃ kumbhakānāṃ sarvarogaharatve 'pi
sūryabhedanaṃ prāyeṇa vātaharam. ujjāyī prāyeṇa śleṣmaharaḥ. sītkārīśītalyau prāyeṇa
pittahare. bhastrākhyaḥ kumbhakaḥ tridoṣaharaḥ iti bodhyam. brahmanāḍī suṣumnṇā
brahmaprāpakatvāt. tathā ca śrutiḥ

<lg>
<l>śataṃ caikā ca hṛdayasya nāḍyas</l>
<l>tāsāṃ mūrdhānam abhiniḥsṛtaikā</l>
<l>tayordhvam āyann amṛtatvam eti</l>
<l>viṣvaṅṅ anyā utkramaṇe bhavanti</l>
</lg>

tasyā mukhe 'grabhāge saṃsthaḥ samyak sthito yaḥ kaphādirūpo 'rgalaḥ
prāṇagatipratibandhakas tasya nāśanaṃ nāśakartṛ.
</note>

<note type="jyotsna" target="#hp02_068">
<lg>

</lg>

samyag iti. samyag dṛḍhībhūtaṃ gātre gātramadhye suṣumṇnāyām eva samyag udbhūtaṃ samudbhūtaṃ jātaṃ
yad granthīnāṃ trayaṃ granthitrayaṃm brahmagranthiviṣṇugranthirudragranthirūpaṃ tasya viśeṣeṇa
bhedajanakam. ata eva idam bhastrā ity ākhyāyata iti bhastrākhyaṃ kumbhakaṃ tu viśeṣeṇaiva
kartavyam avaśyakartavyam ity arthaḥ. sūryabhedanādayas tu yathāsambhavaṃ kartavyāḥ.
</note>

<note type="jyotsna" target="#hp02_069">
<lg>

</lg>

bhrāmarīkumbhakam āha vegād iti. vegāt tarasā ghoṣaṃ saśabdaṃ yathā syāt tathā bhṛṅgasya
bhramarasya nāda iva nādo yasmin karmaṇi tat tathā pūrakaṃ kṛtvā bhṛṅgyā bhramaryā nāda

iva nādo yasmin tat tathā mandaṃ mandaṃ recakaṃ kuryāt. pūrakānantaraṃ kumbhakas tu bhrāmaryāḥ
kumbhakatvād eva siddho 'viśeṣāc ca noktaḥ. pūrakarecakayos tu viśeṣo 'stīti tāv evoktau. evam
uktarītyābhyasanam abhyāsas tasya yogo yuktis tasmād yogīndrāṇāṃ citte kācid anirvācyā ānande līlā
krīḍā ānandalīlā jātotpannā bhavati.
</note>


<note type="jyotsna" target="#hp02_070">
<lg>

</lg>

mūrcchākumbhakam āha pūrakānta iti. pūrakasyānte 'vasāne 'tiśayena gāḍhaṃ gāḍhataraṃ dṛḍhataraṃ
jālandharākhyaṃ bandhaṃ baddhvā śanair mandaṃ mandaṃ recayet. iyaṃ kumbhikā mūrcchanākhyā mano
mūrcchayatīti mūrcchanā ity ityākhyāyata iti mūrcchanākhyā. kīdṛśī mano mūrcchayati iti
manomūrcchā. etena mūrcchanāyā vigrahadarśanapūrvakaṃ phalam uktam. punaḥ kīdṛśī sukhapradā
sukhaṃ pradadātīti sukhapradā.
</note>


<note type="jyotsna" target="#hp02_071">
<lg>

</lg>

plāvinīkumbhakam āha antar iti. antaḥ śarīrāntaḥ pravartitaḥ pūrita udāro 'tiśayito yo mārutaḥ
samīras tena ā samantāt pūritam udaraṃ yena sa pumān agādhe 'py atalasparśe 'pi payasi jale
padmapatravat padmapatreṇa tulyaṃ sukhād anāyāsāt plavate tarati jalopari gacchati.
</note>


<note type="jyotsna" target="#hp02_072">
<lg>

</lg>

atha prāṇāyāmabhedān āha prāṇāyāma iti. prāṇasya śarīrāntaḥsañcārivāyor āyamanaṃ nirodhanam āyāmaḥ
prāṇāyāmaḥ. prāṇāyāmalakṣaṇam uktaṃ gorakṣanāthena

<lg>
<l>prāṇaḥ svadehajo vāyur āyāmas tannirodhanam</l>
</lg>

iti. recakaś ca pūrakaś ca kumbhakaś ca tair bhedais tridhā triprakārakaḥ recakaprāṇāyāmaḥ
pūrakaprāṇāyāmaḥ kumbhakaprāṇāyāmaś ceti. recakalakṣaṇam āha yājñavalkyaḥ

<lg>
<l>  bahir yad recanaṃ vāyor udarād recakaḥ smṛtaḥ</l>
</lg>


iti. recakaprāṇāyāmalakṣaṇam


<lg>
<l>niṣkramya nāsāvivarād aśeṣaṃ</l>
<l>prāṇaṃ bahiḥ śūnyam ivānilena</l>
<l>nirucchvasaṃs tiṣṭhati ruddhavāyuḥ</l>
<l>sa recako nāma mahānirodhaḥ</l>
</lg>

pūrakalakṣaṇam

<lg>
<l>bāhyād āpūraṇaṃ vāyor udare pūrako hi saḥ</l>
</lg>

iti. pūrakaprāṇāyāmalakṣaṇam

<lg>
<l>bāhye sthitaṃ prāṇapuṭena vāyum</l>
<l>ākṛṣya tenaiva śanaiḥ samantāt</l>
<l>nāḍīś ca sarvāḥ paripūrayed yaḥ</l>
<l>sa pūrako nāma mahānirodhaḥ</l>
</lg>

kumbhakalakṣaṇaṃ

<lg>
<l>  sampūrya kumbhavad vāyor dhāraṇaṃ kumbhako bhavet</l>
</lg>

ayaṃ kumbhakas tu pūrakaprāṇāyāmād abhinnaḥ. bhinnas tu

<lg>
<l>  na recako naiva ca pūrako 'tra</l>
<l>  nāsāpuṭāntasthitam eva vāyum</l>
<l>  suniścalaṃ dhārayate krameṇa</l>
<l>  kumbhākhyam etat pravadanti tajjñāḥ</l>
</lg>

atha prakārāntareṇa prāṇāyāmaṃ vibhajate sahita iti. kumbhako dvividhaḥ sahitaḥ kevalaś ceti.  mato
'bhimato yoginām iti śeṣaḥ. tatra sahito dvividhaḥ recakapūrvakaḥ pūrakapūrvakaś ca. tad
uktaṃ


<note type="jyotsna" target="#hp02_073">
<lg>
<l>  ārecyāpūrya vā kuryāt sa vai sahitakumbhakaḥ</l>
</lg>
</note>

tatra recakapūrvako recakaprāṇāyāmād abhinnaḥ. pūrakapūrvakaḥ kumbhakaḥ pūrakaprāṇāyāmād
abhinnaḥ. kevalakumbhakaḥ kumbhakaprāṇāyāmād abhinnaḥ. prāg uktāḥ sūryabhedanādayaḥ
pūrakapūrvakasya kumbhakasya bhedā jñātavyāḥ.
</note>



<note type="jyotsna" target="#hp02_073-074">
<lg>

</lg>

sahitakumbhakābhyāsasyāvadhim āha yāvad iti. kevalasya kevalakumbhakasya siddhiḥ kevalasiddhir
yāvat yāvatparyantaṃ syāt tāvat tāvatparyantaṃ sahitaṃ sahitakumbhakaṃ sūryabhedādikam abhyased
anutiṣṭhet. suṣumṇnābhedānantaraṃ yadā suṣumṇnāntaḥ ghaṭaśabdā bhavanti tadā kevalakumbhakaḥ siddhyati. tadanantaraṃ
sahitakumbhakā daśa viṃśatir vā kāryāḥ. aśītisaṅkhyāpūrtiḥ kevalakumbhakair eva kartavyā. sati
sāmarthye kevalakumbhakā aśīter adhikāḥ kāryāḥ.  kevalakumbhakasya lakṣaṇam āha recakam
iti. recakaṃ pūrakaṃ muktvā tyaktvā sukham anāyāsaṃ yathā syāt tathā vāyor dhāraṇaṃm vāyudhāraṇaṃm
yat.
</note>



<note type="jyotsna" target="#hp02_074-075">
<lg>

</lg>

prāṇāyāma iti. sa vai iti niścitaṃ. kevalakumbhakaḥ prāṇāyāmaḥ ity ayam uktaḥ. kevalaṃ
praśaṃsanti kevala iti. reco recakaḥ. recaś ca pūrakaś ceti recapūrakau tābhyāṃ varjite rahite
kevale kumbhake siddhe sati.
</note>


<note type="jyotsna" target="#hp02_075-076">
<lg>

</lg>

neti. tasya yoginas triṣu lokeṣu durlabhaṃ duṣprāpaṃ kim api kiñcit kim api na vidyate. tasya
sarvaṃ sulabham ity arthaḥ. śakta iti kevalakumbhakena kevalakumbhakābhyāsena śaktaḥ samartho
yatheṣṭaṃ yathecchaṃ vāyor dhāraṇaṃ vāyudhāraṇaṃ tasmād vāyudhāraṇāt.
</note>


<note type="jyotsna" target="#hp02_076,02.079">
<lg>

</lg>

rājeti. rājayogapadaṃ rājayogātmakaṃ padaṃ labhate. atra saṃśayo na. niścitam etad ity arthaḥ.
kumbhakābhyāsasya paramparayā kaivalyahetumatvam āha kumbhakād iti. kumbhakāt kumbhakābhyāsāt
kuṇḍalī ādhāraśaktis tasyā bodho nidrābhaṅgo bhavet. kuṇḍalyā bodhaḥ kuṇḍalībodhas tasmāt
kuṇḍalībodhataḥ anargaleti suṣumṇnā madhyanāḍī anargalā kaphādyargalarahitā bhavet. haṭhasya
haṭhābhyāsasya siddhiḥ pratyāhārādiparamparayā kaivalyarūpā siddhir jāyate.
</note>


<note type="jyotsna" target="#hp02_077">
<lg>

</lg>

haṭhayogarājayogasādhanayoḥ parasparopakāryopakārakatvam āha haṭhaṃ vineti. haṭhaṃ haṭhayogaṃ vinā
rājayogo na siddhyati rājayogaṃ vinā haṭho na siddhyati. tataḥ yato 'nyatarasya siddhir nāsti
tasmān niṣpattiṃ rājayogasiddhim ā maryādīkṛtya yā niṣpattis tasyā rājayogasiddhiparyantaṃ yugmaṃ
haṭhayogarājayogadvayam abhyased anutiṣṭhet. haṭhātirikte sākṣāt paramparayā vā rājayogasādhane
'tra rājayogaśabdaḥ jīvanasādhane lāṅgale jīvanaśabdaprayogavat. rājayogasādhanaṃ ca caturthopadeśe
vakṣyamāṇam unmanīśāmbhavīmudrādirūpam aparokṣānubhūtāv uktaṃ pañcadaśāṅgarūpaṃ
ca. vākyasudhāyām uktaṃ dṛśyānuviddhādirūpaṃ ca.
</note>



<note type="jyotsna" target="#hp02_078">
<lg>

</lg>

haṭhābhyāsād rājayogaprāptiprakāram āha kumbhaketi. kumbhakena prāṇasya yo rodhas tasyānte madhye
cittam antaḥkaraṇaṃ nirāśrayaṃ kuryāt. samprajñātasamādhau jātāyāṃ brahmākāravṛtteḥ paravairāgyeṇa
vilayaṃ kuryād ity arthaḥ. evam uktarītyābhyāsasya yogo yuktis tena. yogaḥ
saṃnahanopāyadhyānasaṅgatiyuktiṣu iti kośaḥ. rājayogapadaṃ
rājayogātmakaṃ padaṃ vrajet prāpnuyāt.
</note>


<note type="jyotsna" target="#hp02_080">
<lg>

</lg>

haṭhasiddhijñāpakam āha vapuḥkṛśatvam iti. vapuṣo dehasya kṛśatvaṃ kārśyaṃ. vadane mukhe
prasannatā prasādaḥ. nādasya dhvaneḥ sphuṭatvaṃ prākaṭyaṃm. nayane netre suṣṭhu nirmale.
arogasya bhāvo 'rogatā ārogyam. bindor dhātor jayaḥ kṣayābhāvarūpaḥ. agner udaryasya dīpanaṃ
dīptiḥ. nāḍīnāṃ viśeṣeṇa śuddhir malāpagamaḥ. etad dhaṭhasya haṭhābhyāsasiddher bhāvinyā
lakṣyate 'neneti lakṣaṇaṃ jñāpakam.
</note>





</text></body></TEI>
